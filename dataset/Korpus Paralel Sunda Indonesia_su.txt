Kadatangan padagang-padagang Arab jeung Pérsia liwat Gujarat, India, tuluy mawa agama Islam.
adat jeung budaya Minangkabau ngaguratkeun ka indung (matrilineal).
ti pangaruh agama Hindu jeung Buddha, sababaraha karajaan tumuwuh di pulo Kalimantan, Sumatra, jeung Jawa saprak abad ka-4 nepi ka abad ka-14.
di wewengkon kulon Pulo Jawa, dina abad ka-4 nepi ka ka-7 M aya Karajaan Tarumanagara.
dina abad ka-7 aya Karajaan Malayu nu puseurna di Jambi, Sumatra.
dina taun 1816, pamaréntahan Inggris di Indonésia sacara resmi réngsé.
Walanda ngawasaan Indonésia salaku wewengkon jajahan nepi ka Perang Dunya II.
wewengkon ageman kabudayaanna ngawengku Sumatera Barat, sabeulah ti Riau, bagéan kalér Bengkulu, bagéan kulon Jambi, bagéan kidul Sumatera Utara, barat daya Aceh, ogé Negeri Sembilan di Malaysia.
urang Minangkabau kacida punjulna dina paniagaan, salaku profesional jeung intelektual.
Hampir satengah jumlah sadaya anggota masarakat ieu aya di parantauan.
Lolobana aya di dayeuh badag saperti Jakarta, Bandung, Pekanbaru, Medan, Batam, Palembang, jeung Surabaya.
di luar wilayah Indonésia, etnis Minang loba aya di Negeri Sembilan, Malaysia jeung Singapura.
teu sakabéh kaluwarga hirup di imah gadang.
ngan awéwé jeung salakina, sarakalta anak-anakna anu cicing di imah gadang.
surau biasana diadegkeun teu jauh ti komplek imah gadang éta.
sedengkeun di kawasan luhak limo puluah, méré gelar ieu teu lumaku.
daerah Minangkabau kasusun ti sababaraha nagari.
teu aya kakawasaan sosial jeung pulitik séjénna nu bisa turut campur adat di hiji nagari.
Ibu kota Indonésia nyaéta Jakarta.
Salian ti éta, Indonésia ogé mangrupa anggota ti ASEAN, APEC, OSI, G-20.
Indonésia ogé mangrupa nagara nu dijajah ku loba nagara.
Tuduhan ieu sakaligus dijadikeun alesan pikeun ngaganti pamaréntahan saméméhna dina paréntah Sukarno kana pamaréntahan nu anyar.
jendral Soeharto janten Présidén Indonésia dina taun 1967 maké alesan pikeun ngamankeun nagara tina bahaya komunisme.
salah sahiji suku anu cicing di Indonésia nyaéta suku Minang.
namung masarakat ieu biasana bakal nyebut kelompokna ku sebutan "urang awak" (maksudna sarua jeung urang Minang éta sorangan).
kiwari masarakat Minang mangrupa masarakat anu ngagem matrilineal pangbadagna saalam buana.
ngaran Minangkabau asalna ti kecap, minang jeung kabau.
Rantau ogé boga fungsi salaku tempat néangan kahirupan, kawasan padagangan.
salajengna nyieun kelompok ieu terus lumangsung keur kapentingan sensus penduduk atawa pulitik.
masarakat Minang kiwari pangagem agama Islam.
maranéhna nyaéta alim ulama, cerdik pandai, jeung ninik mamak, anu dipikawanoh ku Tali nan Tigo Sapilin.
Tilu-tiluna silih lengkepan dina posisi nu sarua luhurna.
basa Minangkabau mangrupa salasahiji cabang basa Austronesia.
dina randai ieu aya seni drama dumasar skenario.
di sagigireun Minangkabau ogé punjul seni kekecapan.
di adat budaya Minangkabau, nikahan mangrupa salasahiji kajadian penting dina siklus kahirupan.
keur lalaki Minang, nikahan ogé jadi proses keur asup ka lingkungan anyar, nyaéta kulawarga istrina.
sedengkeun keur pihak awéwé, nikahan jadi salasahiji proses dina nambahan anggota di komunitas rumah gadang aranjeunna.
salajengna masarakat bakal nyebutna kalawan gelar anyar.
gelar sebutan éta biasana dimimitian ku sutan, bagindo atawa sidi di kawasan basisir.
Salain salaku basis pulitik, sélér ogé mangrupa basis ti unit-unit ekonomi.
kabeungharan ditangtukeun ku kapamilikan taneuh kulawarga.
harta, jeung sumber-sumber hasil séjénna, anu sakabehna dipikawanoh salaku harta pusaka.
dina perang, énéng anu lapar éta nyangka munding badang éta indungna.
dina taun 1850, George Earl, saurang etnolog Inggris, awalna ngusulkeun sesebutan Indonésia jeung Malayunesia kanggo urang pangeusi Kapuloan Hindia atanapi Kapuloan Melayu.
Murid Earl, James Richardson Logan, nganggo kecap Indonésia salaku sinonim ti Kapuloan India.
Adolf Bastian ti Universitas Bérlin ngawanohkeun ngaran ieu dina buku Indonesien oder die Inseln des Malayischen Archipels, 1884 – 1894.
Sajarah Indonésia salajengna miboga loba pangaruh ti kagiatan perdagangan éta.
dina abad ka-17, Walanda ngéléhkeun Britania Raya jeung Portugal (iwal di Timor Portugis).
Sukarno, Mohammad Hatta, KH. Mas Mansur, jeung Ki Hajar Dewantara dibéré panghargaan ku Kaisar Jepang dina taun 1943.
dina Maret 1945, Jepang ngawangun hiji komite pikeun kamerdikaan Indonésia.
sanggeus léngsérna Suharto, saprak 1998 nepi ka 2001, Indonésia miboga tilu présidén: Bacharuddin Jusuf Habibie, Abdurrahman Wahid, sareng Megawati Sukarnoputri.
dina Désémber 2004 jeung Maret 2005, di wewengkon Acéh sarta Nias ngalaman lini nu nelasan rébuan jiwa.
pihak awéwé boga hak salaku pawaris harta pusaka jeung duduluran.
kalawan populasi kira-kira 260 yuta jiwa dina taun 2013, Indonésia mangrupa nagara nu populasina panglobana kaopat sadunya sarta nagara populasi pangagem Islam nu panglobana sadunya, sanajan resmina, Indonésia sanés nagara Islam.
Wangun pamaréntahan Indonésia nyaéta républik, kalawan Déwan Perwakilan Rakyat, Déwan Perwakilan Daérah, jeung Présidén nu dipilih langsung ku wargina.
Indonésia wawatesan jeung Malaysia di Pulo Kalimantan, Papua Nugini di Pulo Papua, sarta jeung Timor Lésté di Pulo Timor.
Indonésia mangrupa anggota ti PBB sarta sahiji-hijina anggota PBB nu pernah kaluar ti PBB.
kaayaan nu cocog pikeun tatanén, sarta pangawasaan kaahlian melak paré kira-kira saprak abad ka-8 SM, nyababkeun lobana désa, kota, jeung karajaan-karajaan leutik tumuwuh jeung mekar dina abad ka-1 M.
Sriwijaya ngéléhkeun Malayu sarta kaluar salaku karajaan maritim nu pangkuatna di wewengkon Nusantara.
wewengkon kakawasaannana ngawengku Sumatra, Jawa, samenanjung Melayu, sakaligus ngawasaan perdagangan di Selat Malaka, Selat Sunda, sarta Laut Cina Kidul.
ieu di handap nyaéta sababaraha nagara nu kungsi ngaéréh atawa ngajajah sakabéh atawa sabagéan wewengkon Indonésia.
Periode ieu lumangsung dina mangsa pamaréntahan Gubernur Jenderal Herman Willem Daendels di taun 1808, dipungkas taun 1811 nalika Inggris ngéléhkeun kakuatan Walanda-Perancis di pulo Jawa.
Indonésia dipimilik ku Jepang dina taun 1942, Jepang ningali yén para pajoang Indonésia mangrupa réncang perdagangan nu kooperatif jeung bisa milu jadi prajurit upama diperlukeun.
Sukarno janten Présidén Indonésia, sarta Mohammad Hatta janten Wakil Présidén Indonésia.
taun 1960-an minangka saksi ayana konfrontasi militér jeung Malaysia ("Konfrontasi"), sarta kateupuasan kana héséna ékonomi.
salajengna dina 1965 aya kajadian G30S nu nyababkeun maotna 6 jendral sarta sababaraha perwira tengah lianna.
jaman kakawasaan Soeharto dilandi Orde Énggal sarta jaman pamaréntahan Sukarno disebut Orde Lawas.
Soeharto migunakeun ékonomi néoliberal sarta hasil ngadatangkeun raloba invéstasi luar nagri asup ka Indonésia sarta ngahasilkeun pamekaran ékonomi nu gedé, sanajan teu rata.
dina taun 2004, diayakeun pamilihan umum hiji poé nu panggedéna sadunya sarta Susilo Bambang Yudhoyono kapilih salaku présidén.
kajadian ieu disusul ku lini di Yogyakarta jeung sunami di wewengkon Basisir Pangandaran dina taun 2006, sarta caah leutak di Sidoarjo saprak taun 2006.
Minangkabau atawa nu sok disingget Minang nyaéta kelompok etnik Nusantara nu basana Minang jeung ngajungjung ageman Minangkabau.
Pasukan asing nyapukan jeung nyadiakeun hiji munding anu badag jeung agresif, sedengkeun masarakat nyadiakeun hiji énéng anu lapar jeung dibéré péso di tandukna.
ku kituna kecap Minanga ngadeg sorangan jeung identik jeung sebutan Minang éta sorangan.
najan tambo éta teu kasusun sacara sistematis jeung leuwih ka sasakala babanding fakta sarta leuwih ngarujuk ka hiji karya sastra anu geus boga masarakat awam.
kelompok masarakat ieu asup ti arah wétan pulo Sumatera, nyusur aliran Kampar nepi ka dataran luhur anu disebut darek jeung jadi kampung urang Minangkabau.
Saluyu jeung kamekaran jeung tumuwuhna masarakat, masarakat Minangkabau sumebar ka kawasan darek nu lian sarta ngawangun sababaraha kawasan anu tangtu jadi kawasan rantau.
mimitina sebutan urang Minang can dibedakeun jeung urang Melayu, namung ti abad ka-19, sesebutan Minang jeung Melayu mulai dibedakeun ti budaya matrilineal anu angger babanding jeung patrilineal anu diagem ku masarakat Melayu umumna.
agama Islam disawang asup ngaliwatan kawasan basisir wétan, sanajan aya anggapan ti basisir kulon, utamana di kawasan Pariaman.
namung kawasan Arcat (Aru dan Rokan) sarta Inderagiri anu aya di basisir wétan ogé geus jadi kawasan palabuan Minangkabau, jeung walungan Kampar, sarta Batang Kuantan nu huluna di kawasan alas Minangkabau.
dina lalampahanna, dua sistim ieu dipikawanoh ku kelarasan anu silih eusi jeung ngawangun sistim masarakat Minangkabau.
Républik Indonésia (RI) nyaéta hiji nagara di Asia Tenggara nu diliwatan ku gurat khatulistiwa jeung aya di antara Buana Asia jeung Australia sarta antara Samudra Pasifik jeung Samudra Hindia.
Indonésia mangrupa nagara kapuloan nu panggedéna sadunya, diwangun ku 13.487 pulo.
kecap Indonésia asalna tina kecap Basa Latin nyaéta Indus nu hartina Hindia sarta kecap Basa Yunani nesos nu hartina pulo.
Jadina, kecap Indonésia hartina wewengkon Hindia kapuloan, atanapi kapuloan nu aya di Hindia, nu nunjukkeun yén ngaran ieu geus aya saméméh Indonésia janten nagara daulat.
tapi, panulisan akademik Walanda di média Hindia-Walanda teu maké kecap Indonésia, tapi Kapuloan Melayu (Maleische Archipel); Hindia Wétan Walanda, atanapi Hindia Wétan (de Oost); sarta Insulinde (istilah ieu dipikawanohkeun taun 1860 dina novel Max Havelaar (1859), beunangna Multatuli, ngeunaan kritik kana kolonialisme Walanda).
saprak taun 1900, ngaran Indonésia jadi leuwih ilahar dina lingkungan akademik di luareun Walanda, sarta golongan nasionalis Indonésia ngagunakeunana dina widang pulitik.
Pelajar Indonésia kahiji anu maké ngaran ieu nyaéta Suwardi Suryaningrat (Ki Hajar Dewantara), nalika anjeunna ngawangun kantor warta di Walanda nu ngaranna Indonesisch Pers Bureau dina taun 1913.
Titinggal fosil-fosil Homo erectus, nu ku antropolog ogé dilandi "Manusa Jawa", mawa pamadegan yén kapuloan Indonésia geus dieusian antara 2 yuta nepi ka 500.000 taun kaliwat.
Bangsa Austronésia, nu ayeuna mangrupa mayoritas pangeusi Indonésia, pindah ka Asia Tenggara ti Formosa.
maranéhna nepi disawang dina taun 2000 SM, sarta ngabalukarkeun Bangsa Mélanésia nu geus aya saméméhna kagigirkeun ka wewengkon nu jauh di beulah wétan.
Kutai, nyaéta karajaan nu pangkolotna di Indonésia nu ngadeg dina abad ka-4 di hulu Walungan Mahakam, Kalimantan Wétan.
Perancis, sacara teu langsung ngawasaan Jawa dina jaman 1806-1811 lantaran Karajaan Walanda keur éta taluk kana Perancis.
Basa Louis Bonaparte, adina Napoleon Bonaparte, maréntah karajaan Walanda dina taun 1806, ku kituna otomatis jajahan Walanda pindah ka Perancis.
Inggris ngawasaan Indonésia dina taun 1811, saprak Kapitulasi Tungtang ditandatanganan nu salah sahiji eusina nyaéta Pulo Jawa dibéré ti Walanda ka Inggris.
dina taun 1814 dilaksanakeun Konvénsi London nu eusina pamaréntah Walanda balik deui nyekel kakawasaan kana wewengkon jajahan Inggris di Indonésia.
Jepang 1942 nepi ka 1945, ku sabab éléhna Jepang ti pihak sakutu dina Perang Dunya II.
urang éropa daratang dina awal abad ka-16, maranéhna manggih sababraha karajaan nu gampang diéléhkeun pikeun ngawasaan perdagangan rempah-rempah.
Portugis mimitina nepi di 2 palabuan Karajaan Sunda nyaéta Banten jeung Sunda Kalapa, tapi bisa ditundung jeung teras pindah ka wétan ngawasaan Maluku.
sarta dina jaman ieu ogé asup ageman Kristen ka Indonésia salaku salah sahiji tujuan imperialisme lawas nu kawanoh salaku 3G, nyaéta Gold, Glory, and Gospel atanapi "Emas, Kajayaan, jeung Ageman".
Kahijina ku VOC, tapi tuluy langsung ku pamaréntah Walanda saprak awal abad ka-19.
dina sistim Cultuurstelsel (Sistem Pamelakan) dina abad ka-19, kebon-kebon garedé sarta pelak paksa dilaksanakeun di Jawa, nu nyababkeun kauntungan pikeun Walanda nu teu bisa dihasilkeun ku VOC.
sanggeus 1901 pihak Walanda ngawanohkeun Kawijakan étis, nu ngawengku parobahan pulitik nu tangtu sarta invéstasi nu leuwih gedé di Hindia-Walanda.
sanggeus Perang Pasifik réngsé dina taun 1945, dina tekenan organisasi nonoman, Soekarno-Hatta ngadéklarasikeun kamerdikaan Indonésia dina 17 Agustus 1945.
dina usaha ngawaasaan deui Indonésia, Walanda ngirimkeun pasukanna.
Usaha-usaha ngalawan pergerakan kamerdikaan Indonésia ieu tuluy dipikawanoh ku Walanda salaku'aksi kapulisian'(Politionele Actie), atanapi ku Indonésia salaku'Agrési Militér'.
Walanda ahirna ngaku kamerdikaan Indonésia dina 27 Désémber 1949 salaku nagara féderal nu disebut Républik Indonésia Sarikat sanggeus aya tekenan ti kalangan internasional, utamana Amérika Sarikat.
Mosi Integral Natsir dina 17 Agustus 1950, ngahudangkeun balikna Negara Kesatuan Républik Indonésia sarta ngabubarkeun Républik Indonésia Sarikat.
dina jaman 1950-an jeung 1960-an, pamaréntahan Sukarno milu sakaligus naratas gerakan non-blok awalna, tapi tujuanna sangkan leuwih deukeut jeung blok sosialis, saperti Républik Rahayat Cina jeung Yugoslavia.
kaluar kakiatan anyar nu dilandi Orde Baru (Orde Énggal) nu nuduh Partéy Komunis Indonésia salaku dalang kajadian jeung boga maksud ngaléngsérkeun pamaréntahan nu keur aya sarta ngarobah dasar nagara kana paham sosialis-komunis.
Ratusan rébu warga Indonésia nu dianggap milu pihak komunis ditelasan, samentawis raloba warga Indonésia nu keur aya di luar nagri, teu wanieun mulih ka Indonésia, sarta teras dicabut kawarganagaraanna.
Timor Wétan resmi misah ti Indonésia dina taun 1999 sanggeus 3 taun dina administrasi PBB, jadi nagara Timor Lésté.
Salian ti éta, Indonésia nu aya di jalur perdagangan laut internasional jeung antar pulo, geus jadi jalur palayaran antara India jeung Cina dina sababaraha abad.
sababaraha wewengkon Indonésia ngusahakeun pikeun misahkeun manéh, saperti Papua Kulon jeung Maluku Kidul.
Indonésia ngawengku rupa-rupa suku anu nyicingan rebuan pulo ti Sabang nepi ka Merauke, sapertos suku Minang, Sunda, Jawa, Batak, Sasak, jeung seusuer deui anu sanésna.
Soeharto ahirna dipaksa léngsér ti jabatanna ku aksi démonstrasi sarta kaayaan ékonomi nagara nu goréng dina taun 1998.
dina jaman pamaréntahan panjajahan nu leuwih bébas sanggeus 1870, sistim ieu dihapus.
Samudera Pasai nu ngadeg dina taun 1267, mangrupa karajaan Islam kahiji di Indonésia.
dina paguneman masarakat, urang Minang sok disebut orang Padang, nempo ka ngaran puseur dayeuh Sumatera Barat nyaéta dayeuh Padang.
dina jaman Perang Dunya II, nalika Walanda dijajah ku Jérman, Jepang ngawasaan Indonésia.
dina awal rézim Orde Énggal, kawijakan ékonomi Indonésia disusun ku sababaraha urang ékonom lulusan Universitas California, Berkeley, nu dilandi "Mafia Berkeley".
Nurutkeun A.A. Navis, Minangkabau leuwih ka kultur etnis ti salasahiji rungkun Malayu nu mekar jeung badag sabab sistim monarki.
suku Minang ngagem sistim adat anu khas, anu dicirikeun ku sistim kakulawargaan ngaliwatan jalur awéwé atawa matrilineal, sanajan budayana ogé kacida kuat diwarnaan ku ageman agama Islam.
Thomas Stamford Raffles, sanggeus ngalakukeun ekspedisi ka alas Minangkabau perenahna kalungguhan Karajaan Pagaruyung, nyebatkeun yén Minangkabau nyaéta sumber kakuatan jeung asal séké sélér Malayu, anu salajengna masarakatna sumebar ka Kapuloan Timur.
iwal ti éta, etnik ieu ogé geus nerapkeun sistem proto-demokrasi ti mangsa pra-Hindu kalawan ayana kabeungkeut rapetna adat keur nangtukeun hal-hal penting jeung pasualan hukum.
Prinsip adat Minangkabau kaserat singkat dina kekecapan "Adat basandi syara, syara basandi Kitabullah" (Adat sendina hukum, hukum sendina Al-Qur'an) anu artina adat panutanna ajaran Islam.
Aranjeunna mangrupa turunan agung ti tradisi buhun Karajaan Malayu jeung Karajaan Sriwijaya anu resep dagang jeung dinamis.
masarakat Minang ngabogaan masakan khas anu populer ku sebutan masakan Padang, jeung dipikaresep di Indonésia ogé nepi ka mancanegara.
ngaran ieu dipakaitkeun jeung hiji sasakala khas Minang anu dipikawanoh di jero Tambo.
ti tambo éta, ceunah dina hiji mangsa aya hiji karajaan asing (biasa disebut salaku Majapahit) anu datang ti laut anu barik naklukeun.
keur nyegah perang, masarakat ngusulkeun keur ngadu munding.
ku kituna énéng éta lulumpatan néangan susu jeung tandukna nepi ka motong beuteung munding nu badag éta.
punjulna énéng éta ngainspirasikeun masarakat keur maké ngaran Minangkabau, anu asalna ti ungkara'Manang kabau'(artina menang kerbau).
ngaran Minangkabau ogé digunakeun keur nyebutkeun hiji nagari, nyaéta Nagari Minangkabau anu ayana di kecamatan Sungayang, kabupaten Tanah Datar, provinsi Sumatera Barat.
dina catetan sajarah Karajaan Majapahit, Nagarakretagama taun 1365 M, ogé geus aya nyebutkeun ngaran Minangkabau salaku salasahiji ti negeri Malayu anu ditaklukeunna.
Sedengkan ngaran "Minang" (karajaan Minanga) éta sorangan geus disebutkeun di Prasasti Kedukan Bukit taun 682 Masehi jeung basana Sansekerta.
dina prasasti éta nyebutkeun yén pangadeg Karajaan Sriwijaya anu ngaranna Dapunta Hyang angkat ti "Minānga".
sababaraha ahli anu ngarujuk ti sumber prasasti éta ngaduga, kecap barik ka-4 (... minānga) jeung ka-5 (tāmvan....) sabenerna kagabung, nepi ka jadi mināngatāmvan jeung ditransliterasi kalawan makna walungan kembar.
Walungan kembar dipercaya nunjuk ka papanggihna dua aliran Walungan Kampar nyaéta Kampar Kénca jeung Kampar Katuhu.
namung pamadegan ieu ditolak ku Casparis, anu ngabuktikeun yén "tāmvan" teu aya patalina jeung "panggih", sabab kecap panggih jeung muara ogé kapanggih di prasasti-prasasti titinggal jaman Karajaan Sriwijaya nu sejenna.
ti tambo anu geus ditarima sacara tungturunan, nyaritakeun yén karuhun maranéhna asalna ti Iskandar Zulkarnain.
masarakat Minang mangrupa bagéan ti masarakat Deutro Melayu (Melayu Ngora) anu ngalakukeun migrasi ti daratan China Selatan ka pulo Sumatera di 2.500-2.000 taun baheula.
sababaraha wewengkon darek ieu salajengna ngawentuk samacem konfederasi anu dipikawanoh ku ngaran luhak, anu disebut ogé ku ngaran Luhak nan Tigo, anu kasusun ti Luhak Limo Puluah, Luhak Agam, jeung Luhak Tanah Datar.
dina mangsa pamarétahan Hindia-Walanda, wewengkon luhak ieu jadi wewengkon teritorial pamaréntahan anu disebut afdeling, dipupuhuan ku salah saurang residen jeung ku masarakat Minangkabau disebut ku ngaran Tuan Luhak.
Konsep rantau keur urang Minang mangrupa hiji kawasan anu jadi panto asup ka alam Minangkabau.
Rantau di Minangkabau dipikawanoh ku Rantau nan duo kabagi ku Rantau di Hilia (kawasan basisir wétan) jeung Rantau di Mudiak (kawasan basisir kulon).
lamun aya masarakatna kaluar ti agama islam (murtad), sacara langsung anu aya patalina dianggap kaluar ti masarakat Minang, dina istilahna disebut "dibuang sapanjang adat".
hal ieu ogé dipatalikeun jeung sesebutan Urang Siak ngarujuk ka jalma-jalma anu ahli jeung tekun dina agama Islam, masih tetep dipaké di dataran luhur Minangkabau.
Sateuacan Islam ditarima sacara luas, masarakat ieu ti sababaraha bukti arkeologis nunjukeun kungsi ngagem agama Buddha utamana di mangsa Karajaan Sriwijaya, Dharmasraya, nepi ka mangsa pamaréntahan Adityawarman jeung anakna Ananggawarman.
salajengna parobahan struktur karajaan jeung munculna Karajaan Pagaruyung anu geus ngadopsi Islam dina sistim pamaréntahanna, najan nepi abad ke-16, Suma Oriental masih nyebutkeun ti 3 raja Minangkabau ngan hiji nu geus ngagem Islam.
Nurutkeun tambo, sistim adat Minangkabau mimiti diwanohkeun ku dua urang duduluran, Datuk Perpatih Nan Sebatang jeung Datuk Ketumanggungan.
Datuk Perpatih ngawariskeun sistim adat Bodi Caniago anu demokratis, sedengkeun Datuk Ketumanggungan ngawariskeun sistim adat Koto Piliang anu aristokratis.
sanajan aya beda pamadegan ngeunaan patalina basa Minangkabau jeung basa Melayu, aya anu nganggap basa anu dituturkeun masarakat ieu salaku bagéan ti dialék Melayu, sabab lobana sasaruaan wanda kecap jeung wangun tuturan.
masarakat Minangkabau ngabogaan sababaraha ragem atraksi jeung kasenian, saperti tari-tarian anu biasa ditampilkeun dina pesta adat atawa nikahkeun.
di antara tari-tarian éta misalna Tari Pasambahan, nyaéta mangrupa tarian anu dipintonkeun boga maksud salaku ucapan pangbagéa wilujeng sumping atawa rasa hormat ka tamu istiméwa anu karek nepi.
salajengna Tari Piring, mangrupa wanda tarian kalawan gerak gancang ti pangibingna bari mawa piring di dampal leungeunna sewang-sewangan, anu dipirig ku lagu nu dipaénkeun ku talempong jeung saluang.
silek atawa Silat Minangkabau mangrupa hiji seni bela diri tradisional khas Minangkabau anu geus mekar ti bahaeula.
iwal ti éa, aya ogé tarian anu campur jeung silek anu disebut ku randai.
aya tilu genre seni kekecapan, nyaéta pasambahan, indang, jeung salawat dulang.
dina seni kekecapan saurang diajarkeun pikeun mertahankeun kahormatan jeung harga diri tampa ngagunakeun sanjata jeung kontak fisik.
Rumah adat Minangkabau disebut Rumah Gadang, anu biasana diwangun di luhur taneuh kulawarga induk dina adat sacara tuturunan.
baheulana hateup ieu bahanna ti ijuk sateuacan diganti ku hateup seng.
sedengkeun lalaki anu geus ngabogaan istri cicing di imah istrina.
lamun lalaki nu teu acan nikah, biasana saré di surau.
nikahan mangrupa mangsa alihan anu kacida aya artina dina ngawangun kelompok leutik kulawarga anyar ngalanjut tungturunan.
dina prosesi nikahan adat Minangkabau, biasa disebut baralek, boga sababaraha tahapan anu umum dilakukeun.
di nagari nu tangtu, sateuacan ijab kabul dihareupeun panghulu atawa tuan kadi, calon salaki bakal dibéré gelar anyar salaku sebutan gaganti ngaran leutikna.
sanggeus maminang jeung muncul kasapukan manantuan hari (nangtukeun poé nikahan), ku kituna salajengna dilanjutkeun ku nikahan sacara Islam anu biasana dilakukeun di Masigit, sateuacan dua calon ngaayakeun resepsi.
Wangenan mimiti suku dina Basa Minang bisa boga maksud satu per-empat, nepi ka lamun dipatalikeun jeung nangtungkeun hiji nagari di Minangkabau, bisa disebutkeun sampurna lamun geus kawengku ku komposisi opat suku anu nyicingan tempat éta.
salajengna, unggal suku dina tradisi Minang, diéntép ti gurat pancakaki anu sarua ti indung jeung disawang ti hiji tungturunan karuhun anu sarua.
dina mangsa panjajagan Hindia-Walanda, migrasi badag deui kajadian di taun 1920, nalika pakebonan bako di Deli Serdang, Sumatera Timur mimiti dimuka.
nagari anu béda bakal ngabogaan sipat adat anu béda.
hal ieu nu nyababkeun kawentukna budaya ngarantau di masarakat Minangkabau.
salasahiji paruik (beuteung) biasana cicing babaréngan dina hiji imah gadang.
sababaraha karajaan nu aya di wewengkon Minangkabau antarana Karajaan Dharmasraya, Karajaan Pagaruyung, jeung Karajaan Inderapura.
kalawan ngarantau ogé prestise jeung kahormatan individu di tengah lingkungan adatna.
salajengna di taun 1971 jumlahna nambah jadi 44%.
para parantau Minang, hamper sakabéhna aya di dayeuh-dayeuh badag Indonésia jeung Malaysia.
ngarantau di etnis Minang geus lila lumangsung.
harta pusaka mangrupa milik babarengan ti sakabeh anggota kaum-kulawarga.
nagari ieu mangrupa daerah otonomi kalawan kakawasaan luhur di Minangkabau.
dewan ieu disebatna salaku Kerapatan Adat Nagari (KAN).
aya ogé unit anu pangleutikna sanggeus sapayuang disebatna saparuik.
nepi unggal kaum bakal usaha sakuatna keur panghuluna sorangan.
parantauan mangrupa proses interaksi masarakat Minangkabau jeung dunya luar.
keur sabagéan badag masarakat Minangkabau, ngarantau mangrupa salasahiji cara anu ideal keur ngahontal kasuksesan.
Artos ti unggal nu ngarantau biasana ogé dipaké keur ngarenovasi sarana-sarana nagari, saperti masigit, jalan, atawa gawir sawah.
nurutkeun sensus taun 1930, parantau Minangkabau ngan 10,5% dihandapeun suku Bawean (35,9%), Batak (14,3%) jeung Banjar (14,2%).
Naming teu aya angka pasti ngeunaan jumlah urang Minang di parantauan.
di sababaraha dayeuh, jumlah urang Minang kacida lobana nepi ka jadi mayoritas.
Maranéhna jadi pangrojong Karajaan Gowa, salaku padagang jeung administrator karajaan.
dina mangsa kamerdikaan, Minang parantauan loba nyicingan dayeuh badag di Jawa.
dina taun 1971 etnis ieu disawang jumlahna geus 10% ti jumlah panduduk Jakarta mangsa harita.
dina masarakat Minangkabau, aya tilu pancang anu ngawangun jeung ngajaga kautuhan budaya sarta adat istiadat.
dina masarakat Minangkabau anu demokratis jeung egaliter, sakabéh urusan masarakat dimusyawarahkeun ku katilu unsur éta sacara mufakat.
iwal ti éta basa ieu mangrupa basa mandiri anu beda jeung Melayu sarta aya ogé anu nyebutkeun basa Minangkabau mangrupa basa proto-Melayu.
randai biasa dipirig ku kakawihan atawa disebut ogé ku sijobang.
seni kekecapan atawa silat lidah, leuwih munjulkeun kekecapan sindiran, kiasan, ibarat, alegori, metafora, jeung aphorisme.
imah Gadang ieu dijieun ngawangun opat pasagi panjang jeung dibagi ku dua bagéan, nyaéta hareup jeung tukang.
imah Gadang umumna dijieun tina bahan kayu, jeung saliwat katingal saperti wangun imah panggung kalawan hateup anu khas, nonjol saperti tanduk munding, anu biasa disebut gonjing.
iwal ti fungsina salaku tempat ibadah, surau ogé gaduh fungsi salaku tempat cicing lalaki nu geus dewasa mung teu acan nikah.
harta pusaka samacem dana jaminan babarengan keur ngajaga anggota kaum-kulawarga ti kamalaratan.
lamun aya anggota kulawarga anu ngalaman kasusahan atawa meunang bala, ku kituna harta pusaka bisa digadékeun.
unggal nagari dipingpin ku salasahiji dewan anu kawengku ti pupuhu adat ti sakabéh sélér anu aya di nagari éta.
tina hasil musyawarah jeung mufakat dina dewan ieu, dihasilkeun hiji kaputusan jeung aturan anu ngabeungkeut keur hiji nagari.
Faktor utama anu nangtukeun dinamika masarakat Minangkabau nyaéta ayana kompetisi anu konstan antar nagari, kaum kulawarga, jeung individu keur meunangkeun status jeung prestise.
dina ngawangun hiji nagari ti baheulana geus dipikawanoh ku istilah wejangan anu aya di masarakat adat Minang éta sorangan nyaéta ti Taratak jadi Dusun, ti Dusun jadi Koto, ti Koto jadi Nagari, Nagari ba Panghulu.
jadi dina sistim administrasi pamaréntahan di Minang dimimitian ti struktur pangrendahna disebutkeun ku Taratak, salajengna mekar jadi Dusun, salajengna mekar jadi Koto jeung salajengna mekar jadi Nagari.
biasana unggal nagari nu diwangun minimal geus kawengku ku 4 sélér anu ngadomisili kawasan éta.
sélér kabagi ka sababaraha cabang kulawarga anu leuwih leutik anu disebat payuang (payung).
panghulu biasana lalaki anu kapilih di antara anggota kaum lalaki séjénna.
unggal kaum kulawarga bakal milih lalaki anu mahér dina nyarita, wijaksana, jeung paham ka adat, keur ngadiukan kalungguhan posisi ieu.
hal ieu dilantarankeun anjeunna boga tanggungjawab ngurus sakabéh wakil kaum dina masarakat nagari.
unggal panghulu ngadeg sajajar jeung panghulu nu séjénna, nepi ka dina rapat nagari sakabéh panghulu anu ngawakilan unggal kaum boga niléy sarua.
Saluyu jeung nambahna anggota kaum, sarta masalah jeung konflik intern anu muncul, ku kitu sakapeung dina hiji kulawarga posisi kapanghuluan ieu dipecah jadi dua.
atawa sabalikna, anggota kaum anu makin saeutik jumlahna, sok bakal ngagabungkeun gelar kapanghuluan ka kulawarga séjénna anu sabangsa.
ngabogaan panghulu anu ngawakilan sora kaum dina rapat nagari, mangrupa hiji prestise jeung harga diri.
kaum kulawarga anu gelar kapanghuluanna geus lila kalipet, bakal usaha ngarojatkeun deui posisina ti néangan kabeungharan keur "meuli" gelar panghuluna anu geus lila runtag.
Ngadegna panghulu ngaluarkeun biaya badag, nepi ka tekenan keur ngadegkeun panghulu sok muncul ti kulawarga beunghar.
dina laporan Hubert Joseph Jean Lambert de Stuers ka pamaréntah Hindia-Walanda, nyebatkeun yén di alas Minangkabau, teu kungsi aya kakawasan paméntahan puseur dihandapeun saurang raja.
dina jaman eta ngan aya nagari-nagari leutik nu mirip jeung pamaréntahan polis-polis di mangsa Yunani kuno.
mung ti sababaraha prasasti anu kapanggih di alas Minangkabau, sarta ti tambo nu aya di masarakat, etnis Minangkabau kungsi aya di hiji sistem karajaan anu kuat kalawan daerah kakawasaan ngawengku pulo Sumatera nepi ka Semenanjung Malaya.
Minangkabau parantauan mangrupa istilah keur urang Minang anu hirup di luar provinsi Sumatera Barat, Indonésia.
kagiatan ieu mangrupa hiji lalampahan pangalaman jeung geografis, kalawan ninggalkeun kampungna keur néangan kahadéan hirup di nagara batur.
kulawarga anu geus heubeul ngabogaan tradisi rantau, biasana ngabogaan dulur di unggal dayeuh di Indonésia jeung Malaysia.
kulawarga anu pangkuatna dina ngamekarkeun tradisi rantau biasana ti kulawarga pangrajin-pangrajin, jeung nu nungtut élmu agama.
nu ngarantau biasana geus angkat ngarantau ti umur welasan taun, boh salaku padagang atawa nungtut élmu.
ti parantauan, unggal nu ngarantau biasana ngirimkeun sabagéan hasilna ka kampongna keur diinvestasikeun dina usaha kulawargana, nyaéta ngalobaan sawah, nyepeng kendali ngolah lahan, atawa ngajemput sawah-sawah anu digadékeun.
etos ngarantau urang Minangkabau kacida luhurna, nepi ka disawang pangluhurna di Indonésia.
ti hasil studi anu kungsi dilakukeun ku Mochtar Naim, ti taun 1961 aya nepi ka 32% urang Minang anu domisilina di luar Sumatera Barat.
dumasar sensus taun 2010, etnis Minang anu dumuk di Sumatera Barat jumlahna 4,2 juta jiwa, kalawan disawang nepi ka sabagéan urang Minang aya di parantauan.
Mobilitas migrasi urang Minangkabau kalawan proporsi badag aya di rentang antara taun 1958 nepi ka taun 1978.
didinya leuwih ti 80% parantau anu netep di luar Minang geus kaluar ti Minang ti mangsa kolonial Walanda.
nempo data éta, ku kituna aya parobahan nu kacida badag di etos ngarantau urang Minangkabau dibandingkeun sélér nu lian di Indonésia.
Angka-angka anu ditampilkeun dina itungan, biasana ngan ngasupkeun parantau anu lahir di Sumatera Barat.
namung can ngawengku turunan-turunan Minang anu geus sababaraha generasi ngajrek di parantauan.
di Pekanbaru, parantau Minang jumlahna 37,7% ti sakabeh masarakat dayeuh, jeung jadi etnis pangbadagna di dayeuh éta.
jumlah ieu ngalaman panurunan lamun dibandingkeun jeung taun 1971 anu nepi ka 65%.
sajarah nyatet migrasi nu munggaran di abad ka-7, dimana loba padagang-padagang emas anu asalna ti alas Minangkabau ngalakukeun padagangan di muara Jambi, jeung kalibet di pangwangunan Karajaan Malayu.
migrasi badag kajadian di abad ka-14, didinya loba kulawarga Minang anu pindah ka basisir wétan Sumatera.
Maranéhna nyieun koloni-koloni dagang di Kabupaten batubara, Kabupaten Pelalawan, nepi ka lintas laut ka Penang jeung Negeri Sembilan, Malaysia.
babarengan jeung ombak rantau Minang loba anu netep di Meulaboh, Aceh tempat tungturunan Minang anu dipikawanoh ku sebutan Aneuk Jamee; Barus, Mandailing Natal, nepi ka Bengkulu.
sanggeus Kasultanan Malaka dicekel ku Portugis di taun 1511, loba kulawarga Minangkabau anu pindah ka Sulawesi Selatan.
ombak migrasi salajengna kajadian di abad ka-18, nyaéta nalika Minangkabau ngabogaan hak istimewa keur nyicingan kawasan Karajaan Siak.
di taun 1961 jumlah parantau Minang utamana di Jakarta ngaronjat jadi 18,7 dibandingkeun jeung tingkat kamekaran panduduk dayeuh nu ngan 3,7 kali.
di ahir abad ka-18, loba mahasiswa Minang anu ngarantau ka Mekkah keur neuleuman agama Islam, diantarana Haji Miskin, Haji Piobang, jeung Haji Sumanik.
Nepina di lemah cai, aranjeunna jadi panyokong kuat gerakan Paderi jeung nyebarluaskeun pamikiran Islam anu murni di sakabéh Minangkabau jeung Mandailing.
gelombang kadua parantauan ka Timur Tengah kajadian di awal abad ka-20, anu dimotoran ku Abdul Karim Amrullah, Syekh Tahir Kalaluddin Al Azhari, Muhammad Jamil Jambek, jeung Syekh Ahmad Khatib al-Minangkabawi.
intelektual nu séjén, Tan Malaka hirup ngumbara di dalapan nagara Eropa jeung Asia, ngawangun jaringan gerakan kamerdikaan Asia.
sakabeh mahasiswa Minang éta, anu ngarantau di Eropa ti abad ka-19, jadi pajoang kamerdikaan jeung nu ngadegkeun Republik Indonésia.
aya loba pedaran dina fenomena ieu, salasahiji sababna nyaéta sistim matrilineal.
Ngangkat lima rorongkong manusa prasejarah di Candi Blandongan Kompléks Pacandian Batujaya Désa Segaran Kacamatan Batujaya Kabupatén Karawang baris dipigawé ku tim ti Balai Pelestarian Peninggalan Purbakala (BP3) Sérang sarta para ahli ti Institut Téknologi Bandung (ITB).
Tahapan ngangkatna kurang leuwih saminggu.
Saaunggeusna diteruskeun mariksa sakurilingna dina radius saratus méter ti Candi Blandongan.
Nurutkeun staf dokuméntasi BP3 Sérang Dédi Kusnaédi, tim ieu baris mitembeyan digawé dina Rebo ieu.
Dimimitian ku ngadokuméntasikan ditema ku ngagambar, dipungkas ku ngangkat rorongkong.
“Ngangkatna dipigawé kalayan satahap - satahap”, cenahna, basa dipanggihan di lokasi, Salasa.
Dédi ngomong, tim anu baris mitembeyan ngangkat éta rorongkong asalna ti tim BP3 Serang.
Tapi, husus pikeun analisis ditungkulan ku ahli rangka sarta tulang ti ITB.
“Kamungkinan maranéhanana kakara datang ayeuna” ceuk Didi.
Pikeun ngagampangkeun prosés ngangkat lima rorongkong ieu, aréa taneuh nu dikali dilegaan.
Para pagawé anu saméméhna cuti pikeun panén, baris ngagabung deui, ku kituna total nu ngali lobana limabelas jelema.
Dina awalna para pagawé ngabogaan tugas mugar di bagian palataran Candi Blandongan dina radius saratus méter.
Aktivitas éta pikeun maluruh struktur candi anu nyambungkeun Candi Blandongan jeung Candi Jiwa.
Tapi para pagawé kalahka manggihan lima rorongkong manusa sarta dua menhir.
Juru pulasara sakaligus penanggungjawab lapangan, Kaisin ngungkabkeun, kalima rorongkong anu kakubur sajero 93 séntiméter éta posisina ngajajar.
Ngan hiji rorongkong anu kasampak lengkep ti tungtung batok sirah nepi ka tungtung tulang suku.
Kaisin nyebutkeun panjang rorongkong nu lengkep téh 170 séntiméter.
Garabah anu lengkep atawa Geus peupeus aya di antara tungtung tulang suku carangka.
Aya ogé anu ditunda di luhur beuteung.
Komo, aya anu disimpen padeukeut jeung rorongkong.
Di tulang leungen kasampak ogé aya barang logam.
Sajaba timuan rorongkong manusa, kapanggih ogé dua batu menhir ukuranana 2,1 méter sarta 2,2 méter.
Dumasar informasi anu katampa, rorongkong éta téh, manusa ti mangsa ahir prasejarah (kira-kira abad ka-2 atawa ka-3 Masehi), saméméh mangsa percandian di lokasi éta anu asup kana peradaban jaman Karajaan Tarumanagara.
Hal éta kasampak ti bekel kubur anu kapanggih dina layon, nyaéta garabah sarta pakakas-pakakas tina logam atawa beusi anu Mangrupa pakakas milik jelema anu dikubur.
Kiwari di kompleks percandian éta kakara 4 ti 24 candi anu Geus ditalungtik sarta dipugar, diantarana Candi Jiwa, Candi Blandongan, Candi Serut, sarta Candi Slender.
Loba warga anu manggihan bagian bahan wangunan candi di imah maranéhanana sarta di lahan tatanén.
Pupuhu Yayasan Batik Jawa Barat Ibu Sendy Dede Yusuf netelakeun ka kabéh pangrajin batik di Jawa Barat, supaya henteu pindah ka batik printing, alatan printing lain batik.
Sabab, anu ngaranna batik nyaéta prosésna kalayan ngagunakeun malam, sarta canting.
“Lamun ngan ngudag omzet bisa waé dipaké ku cara cap,” écés Sendy sajongjonan ngadatangan pengrajin batik di Kalurahan Cibuluh Kacamatan Bogor Timur Kota Bogor Senén.
Sajauh ieu, kecap Sendy, motif batik ku cara printing, baris éléh bersaing jeung jieunan Cina anu hargana cukup murah.
Salah sahiji conto pengrajin batik printing di Ciamis anu geus eksis ti taun 1934 tuluy alatan gempuran produksi Cina, para pengrajin batik di Ciamis éléh bersaing balukarna maranéhanana henteu bisa mroduksi deui.
Padahal, geus aya 415 pengrajin batik, komo geus ngabogaan pabrik sorangan di luhur lahan salega 2,5 hektar, ungkab Sendy.
Sendy ngécéskeun, batik tulis ngabogaan peunteun seni anu cukup luhur kalayan prosés nyieunna anu cukup lila.
Sedengkeun printing nyaéta tekstil sarua kalayan tekstil-tektil séjénna anu madanan motif batik.
Sendy Dede Yusuf ngeceskeun, batik Jawa Barat siap bersaing jeung wewengkon séjénna di Indonésia kawas batik Jawa Tengah sarta Jawa Timur.
Pikeun ngawanohkeun batik di Jawa Barat yayasan Batik Jawa Barat baris leuwih gencar mempromosikan dina sagala rupa event.
“Urang ti Yayasan batik Jawa Barat geus ngaluarkeun buku saku minangka panduan sakaligus pikeun ngawanohkeun sawatara motif batik ti Jawa Kulon ka masarakat,” kecap anjeuna.
Nurutkeun Sendy, pihakna geus ngalauncing 200 motif batik Jawa Barat, sarta rencanana dina bulan Désémber 2010 ka hareup baris dilaunching buku saku batik jilid ka dua kalayan 200 motif batik deui.
“Jadi, motif batik di Jawa Barat loba pisan, buktina di Indramayu waé geus aya 200 motif batik anu geus didaftarkan Haki (Hak Atas Kakayaan Intelektual),” écésna.
Ku alatan éta Sendy ngaharepkeun ka pengrajin batik di Jawa Barat sanggeus di launching engké kudu geura-giru didaftarkan di Haki sarta batik anu dijieunana ditungtungna ditulis contona batik Kota Bogor Jawa Barat Indonésia.
“Ku kituna sabot batik kasebut geus ngalanglangbuana ka mancanagara jelema baris weruh ciri has batik ti mana asalna,” pungkasnya.
Wewengkon Bogor, sakumaha wilayah lianna di Indonésia nu kungsi aya dina keukeuweuk Walanda, miboga titinggal ti zaman kolonial anu kaitung réa sarta unik.
Loba titinggal ti zaman Walanda nu nyampak kénéh tur masih dimangpaatkeun tepi ka kiwari.
Tapi henteu saeutik ogé titilar anu teu karopéa sakumaha mistina, kaayaanana katalangsara, teu puguh pamustunganana.
Kulawarga Walanda nu kungsi lila ngalalakon di wewengkon Bogor, sarta ninggalkeun laratan nu kaitung réa, nyaéta kulawarga Van Motman.
Salasahiji titinggal Van Motman anu kakoncara, hususna di wilayah Bogor Pakulonan, nyaéta astana kulawarga Van Motman.
Astana ieu ayana di Kampung Pilar, Désa Sibanténg, Kecamatan Leuwisadéng, Kabupatén Bogor.
Sakitar 25 Km ti Kota Bogor ka arah Jasinga.
Astana kulawarga Van Motman téh lain pajaratan nu sambarangan.
Di komplék ieu aya hiji wangunan atawa cungkup anu tohaga anu diwangun ku Tuan Motman pikeun nyimpen layon kulawargana.
Layon ieu henteu dipendem, tapi diawétkeun, sarta diasupkeun kana peti kayu nu luhurna dikacaan.
Tangtu waé wangunan ieu bisa disebut moseum, anu ngan hiji-hijina ari di Bogor mah.
Duka di tempat sanés di Indonésia, aya henteu nu siga kieu téh?
Saha ari Van Motman téh?
Van Motman mah jelas pisan nujul kana ngaran kulawarga (marga) urang Walanda.
Lalaki Van Motman anu pangmimitina datang ka Bogor (Buitenzorg mangsa harita mah), nyaéta Gerrit Willem Casimir Van Motman.
Inyana dibabarkeun tanggal 11 Januari 1773 di Genneperhuis.
Nalika Pulo Jawa dikawasaan ku Daendles (1808-1811), Gerrit Willem Casimir jadi tuan tanah di wilayah pakulonan Bogor.
Wewengkonna ngawengku wilayah Dramaga, Jambu, jeung Jasinga.
Salaku tuan tanah nu miboga lahan nu kaitung lega, sahenteuna Tuan Motman nyieun tempat palinggihan di dua tempat, nyaéta wangunan landshuis nu aya di Dramaga jeung di Jambu.
Landshuis Dramaga nyampak kénéh ayeuna ogé, sedengkeun imah nu di Jambu mah geus euweuh laratanana.
Kungsi ayana imah panganjrekan Tuan Motman di Afdeling Jambu, bisa katangen tina katerangan ti situs www.uwstamboomonline.nl nu nyebutkeun aya opat anakna nu dilahirkeun di tempat ieu antara taun 1811 – 1814.
Dina taun 1811 ogé, lahan di Jambu mimiti digunakeun keur pakuburan.
Harita putra Gerrit Wilem Casimir nu awéwé nu ngaranna Maria Henrietta Van Motman tilar dunya sarta dikurebkeun di dinya tanggal 5 Désémber 1811.
Saterusna aya dalapan ti 12 putra Tuan Motman anu dimakamkeun di astana Jambu ieu.
Ti dalapan urang ieu, méh sadayana maraot dina umur nu ngora kénéh pisan atawa handap lima taun (halita).
Ngan saurang, nyaéta Petrus Cornelis Van Motman nu maot dina umur nu geus kolot.
Manéhna tilar dunya tanggal 8 Oktober 1902 dina umur 82 taun.
Sigana Petrus Cornelis ieu salasaurang anak Tuan Motman nu layonna dijieun mumi di cungkup astana Jambu.
Lian ti para putrana, aya saurang incuna jeung dua urang minantu Tuan Motman nu ogé dimakamkeun di dieu.
Incu nu ngaranna sarua jeung akina ieu dikurebkeun tanggal 2 Séptémber 1831 dina umur lima taun.
Sedengkeun minantuna, nyaéta Jacoba Djiem, pamajikanana Petrus Cornelis anu dimakamkeun tanggal 14 Agustus 1877.
Ari nu hiji deui, Johanna Maria Louise Quentin, garwana Jan Casimir Theodorus Van Motman anu maot tanggal 13 Séptémber 1855 sawaktu umurna kakara nincak 27 taun.
Saterusna astana ieu jadi kuburan Walanda.
Teu kurang ti 33 jalma dikurebkeun di buruan cungkup moseuleum.
Ngan teu pati jelas saha-sahana mah, naha masih kaasup kulawarga Motman atawa henteu.
Gerrit Willem Casimir sorangan teu pati jelas di mana dimakamkeunana.
Manéhna nu tilar dunya tanggal 25 Méi 1821 di Dramaga, disebutkeun dikuburkeun di Jasinga.
Naha nu dimaksud kuburan Jasinga ieu sarua jeung astana Jambu, teu aya katerangan nu leuwih pasti.
Kitu ogé, teu aya katerangan anu jinek, mayit saha-saha waé anu diawétkeun téh.
Ngan nu pasti mah tepi ka taun 1965 masih kénéh nyampak opat jasad kulawarga Van Motman dina peti anu dikacaan di jero wangunan moseuleum.
Saperti makam-makam urang Walanda umumna, kuburan di dieu ogé bentukna baragus jeung rata-rata maraké marmer boh nisanna boh téhelna.
Lega lahan pakuburan ieu 3300 m².
Di sakurilingna diwates ku pilar-pilar anu tohaga.
Ti komplék astana ka jalan gedé anu jarakna kurang-leuwih 300 m diwangun jalan anu lébarna tilu meter.
Malah di sisi jalan pisan diwangun dua pilar anu jangkung tur tohaga salaku lawang asup (gapura) ka astana.
Ku ayana pilar-pilar ieu, lila-kalilaan mah nelah ngajadi ngaran kampung ieu.
Taun 1950-an, komplék astana Motman ieu diurus ku H.Sumatra salaku kuncénna.
Manéhna meunang gajih ti kulawarga Van Motman nu nganjrek di Dramaga.
Tapi saprak katurunan Van Motman panungtung, nyaéta Pauline Elise Laurince Marie ninggalkeun Indonésia taun 1958, teu aya deui nu maliré astana ieu.
Antukna cungkup jeung pajaratan téh katélér-télér.
Lila-kalilaan komplék astana loba nu ngarogahala, mimitina marmerna laleungitan, laju batu nisanna arilang, ahirna mah teu nyésa rorongkong-rorongkongna acan.
Lamun urang ngahaja ngalanto ka urut cungkup astana Van Motman, bakal nyampak hiji wangunan letter plus (palang, salib) anu kelirna dominan bodas, sok sanajan bodasna geus semu hideung.
Nilik kana arsitekturna mah jelas pisan gaya Walanda.
Wangunan téh nyanghareupna ngalér-ngidul.
Lawang asupna ngan aya hiji di beulah kidul
Baheulana meureun lawang téh aya pantoan, ayeuna mah molongpong euweuh jajaga.
Lawangna ukuranana kurang-leuwih 2 m X 1,5 m.
Pas di luhureun lawang aya tulisan “FAM: P.R. V Motman”.
Di unggal sisi dingding bagian luhur aya ornamén nu bentukna satengah buleud.
Teu pati jelas naon fungsina, naha ngan saukur keur liang angin (érang-érang) atawa pikeun jandéla.
Mun jandéla mah tangtuna baheulana aya kacana.
Dina suhunan wangunan, pas di tengahna aya kubah segi dalapan anu garis tengahna 1,5 méter.
Di bagian jero wangunan, sisi beulah kulon jeung wétan aya rohangan siga kamar nu dibagi jadi dua tingkat.
Nya di tempat ieu pisan disimpen opat layon atawa mumi kulawarga Motman.
Di rohangan ieu nyampak kénéh rangka beusi béhel paburantak, sigana urut dicabut paksa.
Ogé corétan vandalismeu nu mangrupa tulisan euweuh harti di sakuriling dingding.
Di dingding kidul jeung kalér masih katémbong kelir cét héjo mapaésan ieu tempat.
Malah ragam hiasanana ogé masih atra kaciri.
Dingding ieu gé teu leupas ti aksi vandalismeu, loba dikotoran ku angka jeung hurup nu teu puguh hartina.
Saluareun wangunan cungkup mah éstu matak harieum.
Buruan nu tadina pajaratan ayeuna geus ngajadi kebon nu teu kaurus.
Jukutna geus saluhur bitis, tangkal cau gedé-leutik di unggal juru, tangkal taleus ngaliar dimana-mana.
Ogé pilar-pilar nu baheulana ngajunggiring ngajaga ieu cungkup, ayeuna geus katutup ku tutuwuhan nu ngarambat ka luhur.
Pamandangan nu piwatireun pisan!
Nilik kaunikan wangunan cungkupna anu teu pamohalan diadegkeun dina ahir abad ka-19 atawa awal abad ka-20, urang bisa niténan arsitekturna, ornamén sarta ragam hias anu digunakeunana jeung material anu dipakéna.
Ogé, mungkin waé bisa dipakaitkeun arsitéktur wangunan ieu jeung désain art deco anu mahabu sarta populér di awal abad 20.
Lamun seug diingkeun waé mah, moal burung wangunan cungkup astana Van Motman téh bakal lastari, ilang kari ngaran wungkul.
Geus sakuduna aya tarékah pikeun nyalametkeun ieu wangunan anu miboga ajén sajarah nu teu saeutik.
Léngkah munggaran anu bisa dilakukeun ku sing saha waé anu haat kana ieu heritage, nyaéta meresihan sarta mémérés tempat ieu sangkan teu hieum teuing.
Pilar-pilarna dibébaskeun tina beulitan tatangkalan nu ngarambatan awakna.
Saterusna tulisan hasil karya vandalismeu bisa dipupus laju dicét deui sangkan méncrang.
Komo mun terus buruanana ditata deui, dipapaés tur dipapantes mah tangtuna bisa jadi hiji taman anu éndah.
“Taman Astana Van Motman”, kitu meureun ngaranna!
Teu kudu sieun asup ka taman nu tilas kuburan!
Di kota Bogor waé, aya sawatara tempat nu ayeuna jadi puseur raraméan, ari baheulana mah kuburan Walanda.
Ari geus ngarupa taman mah, bisa jadi tempat paniisan sarta tempat ulin anu murah meriah.
Bisa waé dijadikeun tempat keur ngabagi rapor murid sakola nu aya di sabudeureunana.
Leuwih hadé deui mun taman téh dilengkepan ogé ku pamflét jeung foto-foto heubeul ngeunaan ieu tempat atawa nu aya pakaitna jeung kulawarga Van Motman, sahingga bisa nambah wawasan ka nu ngajugjug ka dieu.
Pikeun mulasara jeung ngajaga ieu tempat, bisa ditugaskeun kuncén ti masarakat satempat.
Kuncén ieu saméméhna dibekelan heula ngeunaan sajarah jeung pentingna ieu tempat pikeun élmu pangaweruh, sangkan manéhna bisa nerangkeun kalayan bener ka sakur nu daratang.
Hal nu didadarkeun di luhur, bisa laksana lamun aya perhatian nu daria ti sawatara unsur, ti antarana: masarakat nu miboga kareueus kana titinggal mangsa baheula, masarakat satempat, aparat désa, Pamaréntah Daérah Kabupatén Bogor, jeung Balai Perlindungan Peninggalan Purbakala (BP3).
Mun hal ieu geus bisa ngawujud, teu pamohalan réa jalma nu ngadongdon ka dieu, kaasup wisatawan ti mancanagara, hususna ti Negri Walanda nu hayang nyaho lalakon karuhunna baheula.
Salian ti ayana guha-guha nu ukuranana laleutik, di wilayah karst Gunung Sodong nu aya di Kampung Parungsinga, Désa Karéhkél, Kecamatan Leuwiliang, Kabupatén Bogor, ogé osok kapanggih fosil-fosil cangkang kerang.
Fosil kerang ieu biasana némpél dina batu-batu karang (gamping).
Ayana fosil cangkang kerang atawa haremis laut ieu nuduhkeun yén wilayah karst Gunung Sodong téh baheulana mangrupa laut anu déét.
Hal ieu dijelaskeun ku Dr. Johan Arif, géolog ti ITB nalika ngalakukeun ékskavasi sababaraha waktu ka liwat.
Johan nétélakeun, mangjuta taun ka tukang kawasan nu ayeuna mangrupa karst, asalna téh laut anu teu pati jero, paling jerona téh ngan 10 méter.
Ku ayana aktivitas géologi di jero bumi, lalaunan dadasar laut déét ieu kaangkat ka permukaan, nu antukna ngajadi pasir atawa gunung leutik.
Tah, tangtuna loba sésa-sésa kahirupan di dadasar laut nu ogé milu kaangkat, di antarana cangkang kerang tadi.
Lamun cucana jeung tempatna ngadukung, ngaliwatan prosés nu alamiah, lila-kalilaan cangkah kerang téh bisa kaawétkeun ngajadi fosil.
Béda jeung bagian Gunung Sodong lianna nu geus dimangpaatkeun ku masarakat sabudeureunana, kawasan karst mah rélatif can loba digunasika.
Ku kituna masih aya lolongkrang lamun rék digunakeun pikeun tujuan anu leuwih jembar tinimbang kaperluan ékonomi.
Hal ieu kungsi diusulkeun ku Héndra M Astari, panalungtik ti Riksa Sunda Institute Bogor, sangkan kawasan karst Gunung Sodong dijadikeun laboratorium alam sakaligus kawasan konsérvasi.
Ku ayana fosil cangkang kerang, guha-guha nu silih sambung, sarta sistim hidrologi anu kompléks di kawasan karst Gunung Sodong sakuduna mah bisa dimangpaatkeun keur kaperluan pendidikan, hususna widang élmu alam saperti: géografi, biologi, sarta élmu lingkungan.
Tinangtu diperlukeun kajian sarta usaha anu daria pikeun ngawujudkeun hal ieu, ogé dibutuhkeun pisan bantuan ti sawatara pihak, boh ti pamaréntah daérah katut dines-dines nu pakait, lembaga pendidikan, ogé ti para pamangku kapentingan lianna anu haat kana masalah ieu.
Di wilayah Bogor méh teu kaitung patilasan-patilasan karuhun urang nu maké kecap ‘batu’, Contona baé Batu Karaton di Ciburial Tugu Utara, Batu Kembar di Cikereteg Caringin, Batu Layang jeung Batu Kasur di Cisarua, Batu Karut jeung Batu Korsi di Sindangbarang Pasir Eurih, jeung réa-réa deui.
Patilasan-patilasan tadi mangrupa hiji batu nu gedé (monolit).
Aya deui batu-batu nu disusun mangrupa bénténg atawa kuta, saperti Kuta Gegelang di Gunung Bunder, Jero Kuta di Batu Tulis.
Ogé aya nu mangrupa bénténg-bénténg atawa téras batu pikeun nahan galengan, saperti nu kapanggih di Kota Batu jeung Sindangbarang.
Lian ti éta, aya wangunan-wangunan batu anu disusun atawa dibalay undak-undakan nepi ka siga gugunungan, di tengahna biasana aya tangga nepi ka undakan pangluhurna, sarta biasana di dinya sok aya ménhir atawa batu tangtung.
Wangunan batu modél kitu téh ilaharna disebut pundén, wangunan batu berundak, atawa téras berundak.
Contona baé Arca Domas di Pasir Muncang (baheula mah Cikopo Selatan), Léngkob di Tapos, Pasir Karamat di Calobak, Pasir Manggis (Ténjolaya), jeung sababaraha deui nu aya di kompléks Cibalay (Tenjolaya).
Nurutkeun R. von Heine-Geldem (1926) tradisi nyieun bénténg-bénténg batu, batu tangtung (ménhir), ogé pundén kaasup tradisi Mégalitik Tua, nu mimiti gelar kira-kira 2500 - 1500 taun SM.
Satuluyna Mégalitik Tua téh ku manéhna diasupkeun kana masa atawa jaman Néolitikum Awal (jaman Batu Baru).
Urang bisa niténan patilasan-patilasan anu aya di wewengkon Bogor dina buku R.D.M. Verbeek (1891) nu judulna Lijst voor voornaamste overblijfselen uit den hindoutijd op Java.
Lian ti éta ogé dina laporan Oudheidkundigen Dienst (Dinas Kapurbakalaan) nu diterbitkeun dina taun 1914 nu disusun ku N.J.Krom.
Patilasan di Gunung Batu.
Gunung Batu keur urang Bogor mah sigana moal bireuk nyaéta mangrupa ngaran tempat nu ayeuna asup ka Kecamatan Kota Bogor Barat.
Ngan mun nilik ka béh tukang, baheulana Gunung Batu téh hiji wilayah anu lumayan lega.
Beulah kulon ngawates jeung Sindangbarang, beulah wétan watesna téh jembatan Cisadané, Beulah kalér diwatesan ku Kampung Tari Kolot, sedengkeun di Beulah kidul ngawates jeung Pasir Kuda Ciomas.
Kusabab aya pamekaran, Gunung Batu kiwari kabagi jadi sababaraha kelurahan, di antarana Kelurahan Gunung Batu (tetep maké ngaran heubeulna), Kelurahan Pasir Mulya, jeung Kelurahan Loji.
Malah Jalan Gunung Batu ogé ayeuna mah geus robah jadi Jalan Mayjén Ishak Djuarsa.
Tug nepi ka kiwari rupana can aya nu ngajelaskeun naha tempat éta téh disebut Gunung Batu.
Kumaha jujutanana?
Naha aya gunung nu dijieun tina batu atawa batu nu ngabadega siga gunung?
Nyacapkeun kapanasaran kumaha jujutanana nepi ka disebut Gunung Batu, nya dipaluruh dina kadua sumber tinulis di luhur, tapi weléh teu kapanggih.
Tunyu-tanya ka ditu ka dieu ogé teu meunang jawaban.
Nepi ka ahirna hiji waktu meunang kabar anu samar yén di wewengkon éta aya dua patilasan batu anu ku masarakat sabudeureunana dianggap karamat tur dianggap puseur wewengkon
Nurutkeun béja éta kénéh, patilasan téh ayana di kebon karét, hiji deui teu jauh ti pakuburan umum.
Disorang ka tempat éta, weléh batu téh teu kapanggih.
Kebon karét nu baréto kaasup Pakebonan Karét Ciomas téh ayeuna geus salin jinis jadi kompléks paimahan.
Tur jalan-jalanna ogé plung-plong ka ditu ka dieu.
Aya ogé sababaraha tangkal karét sigana baé ngahaja disésakeun baé keur ngahéjokeun lingkungan.
Tatanya ka warga dinya weléh teu meunang informasi naon-naon.
Ana kitu mah pantes maranéhanana teu nyarahoeun alatan nu nyicingan gedong-gedong téh lain urang dinyana pituin.
Néangan lokasi batu nu hiji deui mah teu pati harésé, lantaran di wewengkon éta aya sababaraha pakuburan umum.
Lokasi nu dipaluruh téh ayana tukangeun masjid jami Al-Huda nu aya di Gunung Batu Kaum.
Tukangeun masjid éta aya sababaraha makam di antarana makam R.A. Kartadjumena, Marah Rusli (sastrawan angkatan Balé Pustaka), katut makam Harry Rusli (musikus).
Teu jauh ti makam, kira-kira 100 méteran arah ka kalér, pasna di RT 03 RW 05 Kelurahan Pasir Mulya aya lahan anu munjukul rada luhur siga munjul, bahé ngalér.
Lébarna kira-kira 15 méter, panjangna 20 méteran
Di bagian pangluhurna (Beulah kidul) patulayah batu-batu, jeung di beulah kulonna téras atawa bénténg batu nu sabagian mah geus longsor.
Ti kalér jeung wétan aya jalan beton, sedengkeun kiduleunana aya imah.
Di sabaraha undakan aya rungkun awi jeung makam.
Meunang béja ti Jarkasih (70) Ketua RW 05, taun 50-an mah tempat éta pinuh ku tatangkalan galedé, ti kidulna aya dapuran awi.
Urang dinyana taya nu wanieun ngulampreng ka tempat éta lantaran harieum jeung geueuman.
Ana kitu mah pantes, da harita mah imah gé kakarak aya sabaraha siki, henteu gegek cara kiwari.
Disawang ti kidul, kulon, kalér, jeung wétan, batu-batu nu ngarunggunuk munjukul téh siga gunung nepi ka ku urang dinya harita disebut ‘gugunung’.
Nya ka béhdieunakeun katelah ‘gunung batu’ nepi ka ahirna jadi ngaran tempat.
Ditilik tina struktur wangunanana sok sanajan bari teu utuh patilasan nu aya di Gunung Batu dina élmu kaprasajarahan mah disebut bangunan batu berundak téras berundak atawa pundén, sarua jeung patilasan di Léngkob, Pasir Manggis, jeung Leuweung Karamat.
Dina basa Sunda mah disebutna babalayan alatan undakan-undakan batu téh meunang ngabalay atawa meunang nyusun rapih pisan.
Babalayan asalna tina kecap balay nu hartina batu-batu nu dibéréskeun diceceb-cecebkeun kana taneuh atawa numpuk rapih dina wangun pasagi.
Babalayan téh mangrupa salasahiji tempat anu dianggap buyut atawa suci (sakral) ku karuhun urang baheula.
Di undakan pangluhurna biasana sok aya ménhir atawa arca batu minangka lambang karuhun.
Ditempat ieu pisan anu dijadikeun puseur tempat munjung atawa muja, ngayakeun upacara-upacara sakral sabari neundeun ancak dina luhureun batu.
Ku kituna babalayan téh sok disebut ogé balé pamunjungan atawa balé pamujan.
Jeung dianggap jadi puseur wewengkon sakurilingna.
Di babalayan Gunung Batu, di undakan pangluhurna batu-batu téh ngalayah, pabalatak teu puguh susunanana.
Teu aya batu tangtung, komo deui arca mah.
Duka barétona mah.
Anu masih aya téh batu keur neundeun ancak nu ku urang dinya disebut batu méja.
Nepi ka taun lima puluhan béjana batu méja téh sok dipaké kénéh.
Perlu ditalungtik luyu jeung téori R. von Heine-Geldem nu nétélakeun yén wangunan babalayan kaasup kana tradisi Mégalitikum Tua nu mimiti gelar 2500-1500 taun SM.
Tinangtu babalayan nu aya Gunung Batu ogé miboga umur nu panjang, kira-kira 4000 taunan lamun diitung nepi ka ayeuna mah (abad 21).
Ngeunaan hal ieu perlu diperhatikeun pamadegan Agus Arismunandar nu nyodorkeun pamadegan yén tradisi Mégalitik henteu ngan lumangsung di jaman prasajarah wungkul tapi bisa terus nembus nepi ka jaman sajarah.
Ku kituna patilasan di Gunung Batu jeung patilasan-patilasan lainna nu aya di wewengkon Bogor lain dijieunna dina jaman prasajarah wungkul, tapi bisa jadi ogé aya anu dijieun dina jaman sajarah.
Lamun kitu iraha dijieunna atawa diadegeunana babalayan di Gunung Batu?
Nangtukeun iraha-irahana diadeugeunana mah lain pagawéan anu sagawayah bari jeung diduga-duga, tapi kudu diayakeun panalungtikan nu inténsif ku para ahlina nepi ka meunang kacindekkan nu pasti.
Babalayan di Gunung Batu téh mangrupa hiji patilasan karuhun, hiji tanda yén maranéhanana harita geus miboga budaya nu mandiri.
Ku ayana babalayan éta, urang bisa nyawang kaayaan kahirupan karuhun urang anu pasti béda jeung kahirupan kiwari.
Ku kituna lian perlu ditaliti babalayan téh perlu dijaga ku urang saréréa ulah nepi ka ilang atawa diruksak ku nu teu ngalarti saperti babalayan Arca Domas di Cikopo Selatan anu ayeuna ngan kari ngaranna wungkul.
Lamun diantep, jaganing isuk pagéto, harésé deui maluruhna, nu antukna urang leungiteun udagan, poékkeun, bari teu apal ka lalakon sorangan.
Balai Arkéologi (Balar) Bandung ngagelar sosialisasi hasil panalungtikan di situs Sindangbarang poé Kemis 14 Oktober kaliwat.
Acara sosialisasi nu diayakeun di Hotél Taman Cibinong 2 ieu dimaksudkeun pikeun nyalabarkeun hasil-hasil panalungtikan sakaligus méré penerangan anu leuwih anteb ngeunaan arkéologi salaku salasahiji widang kaélmuan.
Anu jadi pamilon dina sosialisasi ieu pangpangna mah urang Kampung Sindangbarang Désa Pasireurih Kecamatan Tamansari Kabupatén Bogor anu wilayahna ngajadi obyék panalitian.
Di sagédéngeun éta hadir ogé para pajabat ti lingkungan pamaréntah daérah Kabupatén Bogor, sarta para panitén widang sajarah-budaya
Dina pangbagéana sakaligus ngabuka sacara resmi acara ieu Kapala Dines Kabudayaan jeung Pariwisata Kabupatén Bogor Adrian Aria Kusumah ngungkabkeun, ku dilaksanakeunana panalungtikan ieu, némbongkeun yén wilayah kabupatén Bogor téh mémang miboga lalakon sajarah anu panjang tur penting pikeun dipaluruh.
Dina kasempetan ieu ogé, Adrian ngahaturkeun nuhun ka pihak Balar anu geus neundeun perhatian nu kawilang daria ka wilayah kabupatén Bogor ku jalan ngalakukeun panalungtikan di wilayah ieu sacara noron ti taun 2006.
Sawanda jeung Adrian, Koordinator tim panalungtikan Balar Bandung Nurur Laili, ogé ngajelaskeun, panalungtikan nu dilakukeun ti tanggal 29 September tepi ka 6 Oktober ieu mangrupa panalungtikan terusan anu saméméhna dilakukeun di situs Kampung Muara Désa Ciaruteun Ilir taun 2006, 2008, jeung 2009.
Pikeun taun 2010 ieu, sambung Nurul, pihak Balar ngamimitian panalitian di situs Sindangbarang anu ceuk panalungtikan saméméhna titinggalna téh kaasup periodeu klasik atawa jaman Hindu-Budha, sabari pihak Balar ogé neruskeun hanca di situs Kampung Muara.
Di Kampung Sindangbarang, panalungtik Balar kungsi ngadata titinggal karuhun anu aya di situs Leuweung Karamat, situs Ciangsana, Taman Sribagénda, Sumur Jalatunda, Pundén Rucita, Pundén Munjul, jeung situs Batu Karut.
Tina hasil pendataan awal, ahirna ditangtukeun tempat keur ékskavasi téh di situs Batu Karut.
Lahan nu diékskavasi téh ayana di beulah wétan ti Batu Karut anu miboga gorowong (ceruk).
Ceuk katerangan penduduk, baheulana di palebah gorowong ieu sok dipaké ku jalma keur tatapa.
Di handapeun gorowong ieu ogé katempo aya dua batu anu rata anu diperkirakeun gunana pikeun tempat diuk nu tatapa sarta keur neundeun sasaji.
Ékskavasi dilakukeun tepi 100 cm ka jero taneuh sacara vértikal.
Tina liang nu dikali ieu ngan kapanggih hiji duit récéh (koin) Arab.
Koin Arab ieu gambarna téh samar pisan, teu jelas naon rupana.
Sahingga tepi ka poéan sosialisasi gé can kanyahoan ti jaman mana asalna koin Arab ieu.
Nurul ogé ngajéntrékeun, panalungtikan di kawasan Sindangbarang ieu mangrupa panalungtikan awal anu baris dituluykeun dina taun-taun anu bakal datang.
“Ku kituna teu anéh mun hasil panalungtikan ieu masih kénéh jauh tina harepan, da kakara ngaléngkah pisan,” pungkasna.
“Basa téh cicirén bangsa”, éta hiji ungkara anu nuduhkeun yén basa téh mangrupa ciri hiji bangsa.
Naon nu ngabédakeun urang Sunda, urang batak, urang jawa jeung séké sélér lainna di Indonésia?
Tangtu salian masing-masing miboga kabudayaan nu mandiri, nu panggancangna kaciri téh tina basana, nyaéta basa nu digunakeun di wewengkon atawa lingkungan hiji sélérbangsa jeung nu digunakeun ku sélérbangsa éta baé.
Pon kitu deui basa Sunda nyaéta basa nu digunakeun ku masarakat sélér bangsa sunda nu hirup kumbuh di tatar sunda samalah aya ogé anu disaluareun wewengkon tatar sunda.
Di wewengkon Jawa Barat, keur sabagian gedé masarakatna aya kamungkinan basa Sunda téh mangrupa basa Indung.
Naon ari basa Indung téh?
Basa indung teh nyaéta basa daérah.
Ogé harti séjénna basa nu digunakeun ku indung / kolot ka anakna.
Ngan dina palebah dieu ayeuna mah teu bisa dijadikeun katangtuan, sabab réa indung-indung Sunda nu sanajan kulawargana asli Sunda jeung cicing di tatar sunda, tara daraékeun ngagunakeun basa Sunda ana nyarita jeung anakna téh.
Hal éta kamungkinan ku ayana anggapan basa Sunda téh ajénna sahandapeun basa Indonésia jeung jauh sahandapeun basa Inggris atawa basa asing lianna.
Saupama kabeh indung jeung bapa urang Sunda geus teu daraékeun deui ngagunakeun basa sunda jeung barudakna, tangtu kahareupna basa Sunda téh moal aya nu ngagunakeun deui dina kahirupan sapopoé, mun geus kitu basa Sunda téh geus tangtu kana paéhna.
Kalungguhan basa Indung saperti kitu téh lain ngan saukur kaalaman ku basa Sunda wungkul tapi ogé ku basa-basa indung séjénna di sakuliah dunya, nu ti taun ka taun narungtutan laleungitan.
Hal éta ngajadi kahariwang balaréa nepika United National, Scientific, and Cultural Organization (UNESCO), badan PBB dina widang élmu pangaweruh jeung kabudayaan, ti mimiti 17 Novémber 1999 geus netepkeun 21 Fébruari sabagé Poé Indung Internasional.
Tina ieu program téh UNESCO umajak sangkan sapoé éta mah nyaéta tanggal 21 Februari sakumna masarakat dunya ngagunakeun basa daérahna / basa indungna masing-masing.
Mun dilenyepan, basa téh mangrupa kurnia Illahi nu taya hinggana, jadi geus sawajarna mun urang nu mibanda hiji basa, kudu boga kasadaran pikeun ngamumulé jeung ngarumat basa sangkan henteu leungit kitu baé.
Lamun nilik kana kagunaana basa téh miboga kagunaan atawa fungsi sabagé alat komunikasi dina nepikeun kahayang, karep, jeung parasaan nu tangtu baé aya maksud jeung tujuanana.
Kahiji, kagunaan Kognitif, nyaéta basa téh digunakeun pikeun nepikeun élmu pangaweruh.
Kadua, kagunaan Konatif/Persuasif, tegesna basa téh digunakeun pikeun mangaruhan batur, supaya nurut kana kahayang nu nyarita
Katilu, kagunaan Éstétis, basa téh digunakeun pikeun ngagambarkeun rasa kaéndahan atawa stilistika.
Kaopat, kagunan Fatis, tegesna nuwuhkeun rasa kataji atawa rasa hormat jeung simpatik.
Carana nyaéta bisa nyusun kecap, intonasi jeung rétorika atawa élmu nyarita.
Dina raraga miara hirup huripna basa Sunda, pamaréntah daérah Jawa Barat geus ngaluarkeun Pérda Provinsi Jawa Barat no. 5 taun 2003 nu eusina Pamaréntah nangtayungan jeung miara basa, budaya katut aksara Sunda.
Tangtu baé teu cukup ngan saukur ayana Pérda tapi ogé kudu dibarengan ku gawé bareng antara sakabéh masarakat Sunda dina nanjeurkeun ajén inajén basa Sunda téh.
Tina Sumber wikipédia.org nyebutkeun yen basa Sunda téh digunakeun ku 15 nepi ka 27 juta urangna di Jawa Barat, jumlah ieu téh kaitung saeutik mun dibandingkeun jeung populasi padumuk di Jawa Barat nu lobana 39.130.756.
Kanyataan nu kudu sagancangna disanghareupan jeung dibebener ku sakabéh masarakat Sunda.
Masalah Basa Sunda di Kalangan Rumaja Bogor
Sanajan can aya survey nu pasti karék ngan saukur panitén salila dumuk di kota Bogor asana téh basa Sunda geus teu pati populér pangpangna mah di kalangan para rumaja utamana rumaja nu dumuk di kota.
Ari rumaja nu aya di désa-desa mah masih kénéh loba nu make basa Sunda sanajan nungtutan narurutan make basa Indonésia nu kadangkala direumbeuy ku basa asing (Inggris) sagala.
Asa arang langka ngadéngé boh di sakola, di angkot, di masjid, di Mall, di terminal, di pasar, di tempat wisata atawa dimana baé rumaja nu daék ngagunakeun basa Sunda keur basa campur gaul sapopoé
Kaayaan kitu téh bakal ngabalukarkeun ayana pegat komunikasi (eureunna) dina nyarita basa Sunda.
Hal ieu téh disababkeun ku sababaraha faktor
Nu kahiji di lingkungan kulawarga maranéhna geus teu daraékeun ngagunakeun basa Sunda salaku basa Indung.
Kaayaan kitu téh saperti geus diterangkeun di luhur ku ayana sikep ti papada kolotna nu geus teu daraék ngajak cumarita ku basa Sunda ka barudakna (ari lain betus rasa dina nyarékan mah! ku alesan sieun salah ngarah pinter basa Indonésiana di sakola, jeung réa-réa deui
Nu kadua dina campur gaul di sakola atawa di lingkungan imah jeung masarakat teu ngarojong maranéhna (para rumaja) pikeun nyarita basa Sunda sacara inténsif.
Titénan ku urang ayeuna, loba sakola-sakola anu miboga English Day, maranéhna ngarasa reueus mun geus bisa nerapkeun program ieu téh da ngarasa pangmajuna, pangmodérnna, tapi euweuh sakola anu miboga program poé nyarita basa Sunda ku sabab dianggap euweuh gunana.
Tapi mun sakola nganggap aya gunana sanajan bari titatarajong ogé dina ngagunakeunana pihak sakola bakal konsistén jeung ngarojong nerapkeun program poé nyarita basa Sunda ieu téh
Faktor séjénna nu teu éléh mangaruhan pareumna sumanget rumaja dina ngagunakeun basa Sunda, ku euweuhna optimalisasi mangpaat tina téhnologi informasi.
Contona media éléktronik saperti siaran radio
Hésé pisan manggihan acara dina basa Sunda anu ségménna keur para rumaja
Ogé media televisi, lain bohong mun di Bogor mah hésé nangkep siaran TV nu make basa Sunda samalah televisi lokal nu dipiharep bisa mopulérkeun basa Sunda di kalangan rumaja gé can aya nu prakna makalangan.
Aya alesan, saeutikna rumaja Bogor nu daék ngagunakeun basa Sunda téh ku sabab nganggap basa Sunda téh hésé, utamana ku nu disebut Undak-usuk Basa téa.
Palebah dieu guru-guru di sakola kudu bisa nétélakeun jeung mere kayakinan ka murid-muridna yén dina ngagunakeun basa Sunda ulah teuing mikiran sieun salah nu penting mah asal bisa kaharti heula kagunaan (fungsi) komunikasina.
Saupama geus ngarasa percaya diri (teu éra jeung teu sieun salah) dina ngagunakeun basa Sunda sanajan basajan ogé tinggal dilelempeng jeung dibebener kudu kumaha alusna, jeung omat urang ulah cawadan ka batur atawa tong buru-buru ngageunggeureuhkeun mun ngadéngé batur salah dina nyarita basa Sunda téh tapi kudu ngoréksi kalawan lantip jeung arif.
Alusna mah dibarung ku mere tuladan atawa nyontoan bari jeung henteu siga ngaguruan.
Masalah undak-usuk basa téh karasa jadi masalah panggedéna di masarakat kota Bogor mah utamana para rumaja
Padahal nu pangpentingna mah biasakeun heula nyarita basa Sunda ngarah urang loba nyangkem kosakata-kosakata atawa kabeungharan kecap basa Sunda nu éngkéna jadi bekel pikeun kaparigelan ngagunakeun basa Sunda sok komo di Bogor mah mibanda loba kecap wewengkon atawa dialék nu bisa nambahan kabeungharan jeung kajembaran kecap
Dina hiji artikelna, budayawan jeung ahli basa Ajip Rosidi, umajak ka sakumna urang Sunda sangkan ngagunakeun basa Sunda lamun nyarita jeung papada urang Sunda boh dina riungan atawa dimana baé.
Keun baé basa Sundana teu luyu jeung undak usuk basa ogé, lantaran undak usuk basa lain asli Sunda.
Umurna gé kakara kurang leuwih saabad satengah.
Teu kudu sieun disalahkeun ku sabab undak usukna teu bener.
Anggap baé, kekecapan nu diatur ku undak usuk téh sinonim.
Teu kunanaon kalimahna pasoléngkrah, nurutkeun aturan undak usuk.
Mending kénéh nyarita dina basa Sunda sanajan henteu luyu jeung aturan undak usuk.
Manan ku sabab sieun salah, antukna léok deui kana basa Indonésia jeung cul ninggalkeun basa Sunda
Dina ngungkulan kaparigelan undak usuk basa nu raket kaitanana jeung tatakrama basa, tong teuing gurung gusuh dipaksakeun, da ngagunakeun tatakrama basa mah hasil tina diajar.
Numutkeun Drs.H.R. Hidayat Suryalaga aya carana dina ngagunakeun tatakrama basa téh
Kahiji, sering merhatikeun batur nu basana luyu tur merenah.
Kadua, sering maca buku nu bérés susunan basana.
Katilu, aya sikep kritis waktu maca atawa mun ngabandungan batur nu keur cacarita.
Kaopat, biasakeun nyarita ngagunakeun basa nu luyu tur merenah.
Kalima, keur latihanana kudu dibiasakeun nyarita ulah rusuh teuing, jadi aya kasempetan pikeun milih jeung nyusun kalimah.
Dina masalah ieu mah tinangtu pihak sakola nu kudu bener-bener ngajarkeun pangaweruh ngeunaan tatakrama basa supaya para rumaja teu nepi ka poékeun kana hal éta
Lamun urang di masarakat geus rempug jukung babarengan, sareundeuk saigel sabobot sapihanean dina narékahan miara jeung ngamumulé basa Sunda tinangtu budaya mopohokeun jeung ningalkeun nyarita basa Sunda utamana di kalangan rumaja téh bisa dikurangan.
Luyu jeung pedaran Budayawan jeung seniman Bogor Bapa Éman Sulaéman, nandeskeun yén urang ulah poho kana sajarah.
Kota Bogor téh tempat nanjeurna kadigjayaan Pakuan atawa karajaan Pajajaran anu miboga ajén inajén sajarah budaya nu kacida luhungna, sapantesna mun basa Sunda téh tetep dirumat, dimumulé, digunakeun ku sakabéh masarakatna, apanan basa téh tihangna hiji kabudayaan.
Jadi kacida pisan ironisna lamun di kota anu tadina kungsi ngadeg karajaan linuhung nu kawentar, nu hartina puseur peradaban manusa Sunda, tapi ari basana mah geus teu payu dipaké ku masarakat kiwari.
Kapan lamun geus taya basa nu jadi ciri kabudayaan hiji bangsa hartina leungit ogé sélér bangsa jeung kabudayaanana pikeun salilana.
Naha éta jalan nu rék dipilih ku urang sararéa?
Lembaga PBB anu ngagugulung widang kabudayaan, UNESCO, geus panuju batik salaku warisan budaya nu dihasilkeun bangsa Indonésia.
Kapinunjulan ieu geus dilaporkeun ku Menko Kesejahteraan Rakyat Aburizal Bakrie ka Présidén Susilo Bambang Yudhoyono dina pasamoan di istana Bogor
Numutkeun Menko Kesra, pangukuhan batik salaku warisan budaya ti UNESCO ieu Séptémber 2009 nepi ka 2 Oktober 2009 di Abu Dhabi, Uni Emirat Arab.
Pikeun ngareuah-reuah hal ieu, jelas Menko Kesra, Présidén Yudhoyono umajak ka sakumna masarakat Indonésia pikeun make pakéan batik minangka pangbagéa kana pangajén ieu
Ti taun 2008, pamaréntah geus ngalakukeun panalungtikan lapangan nu ngawengku komunitas sarta ahli batik di 19 Propinsi di Indonésia keur nganominasikeun batik salaku warisan budaya ti UNESCO.
Numutkeun Menko Kesra, UNESCO nganiléy batik salaku ikon budaya bangsa nu miboga kaunikan sarta simbul tur filosofi nu jero nu ngawengku siklus kahirupan manusa.
“Lain waé batik dianggap budaya asalna ti Indonésia, tapi diaku ogé salaku hiji répreséntasi budaya ti kamunasaan,” jelasna.
Ngaliwatan 10 poé prosés panalungtikan, Tim Idéntifikasi Banda Cagar Budaya (BCB) anu dibentuk ku Dinas Kebudayaan dan Pariwisata Kota Bogor ahirna ngukuhkeun 12 obyék panalitian salaku BCB.
Tim Idéntifikasi ieu mangrupakeun gabungan panaliti ti sababaraha lembaga pakait jeung kapurbakalaan, diantarana Balai Arkéologi (Balar) Bandung, Balai Perlindungan Peninggalan Purbakala (BP3) Sérang, sarta Jurusan Arkéologi FIB UI Dépok
Jumlah panalungtikna aya 17 urang, kaasup sajarawan senior Dr. Uka Tjandrasasmita anu ditunjuk salaku tim ahli.
Prosés idéntifikasi lumangsung ti poé Saptu 7 Maret nepi ka Jum'ah 13 Maret ku jalan ngumpulkeun data di lapangan anu tempatna geus ditangtukeun saméméhna ku Disbudpar Kota Bogor.
Dua poé satuluyna digunakeun pikeun ngolah data sarta nyieun laporan.
Poé panungtung dilakukeun wawaran (expose) boh ka Disbudpar ogé ka masarakat katut media.
Nalika lumangsungna wawaran ka media Senén siang di Café Gumati Jalan Palédang, Tim Idéntifikasi ngajéntrékeun, anu ditetepkeun salaku BCB téh nyaéta salapan bénténg titinggal Walanda, dua batu lumping (dakon) anu aya di Gang Radén Saléh jeung nu di pakuburan deukeut masjid Al-Ihya, sarta babalayan Gunung Batu di Kelurahan Pasir Mulya, Kecamatan Bogor Barat.
Harita, Dr. Uka Tjandrasasmita kungsi nambahkeun, sakabéh obyék anu ditaliti kaasup BCB, ku sabab umurna geus leuwih ti 50 taun, ogé saluyu jeung UU No. 5 Taun 1992.
Ku kituna pihakna ngarékoméndasikeun upaya nyalametkeun katut mulasarana, sakaligus ngamangpaatkeun BCB anu geus ditetepkeun, utamana pikeun kamekaran élmu pangaweruh.
Samentara pihak Disbudpar Kota Bogor baris langsung nyuratan ka nu miboga lahan, sangkan BCB anu aya di tempatna téh henteu dirogahala, diruksak, atawa dipindahkeun
Supaya leuwih anteb, pihak Disbudpar ogé baris nyieun surat kaputusan pikeun BCB anu geus ditetepkeun.
Ngeunaan waragad anu geus dikaluarkeun pikeun ngabiayaan panalungtikan ieu, pihak Budpar nyebutkeun, ngaluarkeun sakitar Rp. 40 juta.
Malah kahareupna pihak pamaréntah Kota Bogor bakal méré kompénsasi ka sing saha waé anu nimukeun sarta ngalaporkeun barang-barang anu miboga niléy sajarah.
Ngan jumlahna, tangtu waé disaluyukeun kamampuh nu aya.
Bisa disebut, panalungtikan anu digelar ku Disbudpar keur ngaidéntifikasi BCB ieu, leuwih difokuskeun kana wangunan bénténg anu aya di tilu tempat.
Bénténg-bénténg ieu sumebar di Kecamatan Bogor Selatan.
Opat wangunan aya di kawasan Gedong Serbaguna Gumati Lawanggintung, hiji bénténg aya di tukangeun Gedong Gumati, pasna di lahanna Jasman (45).
Dua deui aya di taneuh milik Bank Mandiri.
Tujuh wangunan ieu asup ka wilayah Kelurahan Lawanggintung.
Sedengkeun di sisi rél karéta jurusan Bogor - Sukabumi, pasna di tukangeun istana Batutulis, katimu dua bénténg deui.
Dua wangunan ieu mah asup ka wilayah Kelurahan Batutulis.
Ti salapan wangunan bénténg anu ditaliti ngan tilu adegan anu bisa disebut weuteuh kénéh.
Dua wangunan aya di lahan Bank Mandiri, sarta hiji deui aya di kawasan Gedong Serbaguna Gumati Lawanggintung.
Sedengkeun sésana mah kaayaanana geus raruksak, malah aya nu geus bisa disebut kari ruruntukna.
Nilik kana bentuk wangunan, bénténg téh mangrupa adegan anu buleud tur katara tohaga pisan.
Rangka wangunana ngagunakeun beusi beton anu lumayan badag sarta rada kerep.
Dingdingna jeung tutup luhurna ogé dibeton, kandelna aya kana 30 Cm.
Garis tengah wangunanana nepi ka 2,4 meter.
Jangkungna mah teu sarua, aya anu 1,8 meter, tapi aya ogé nu ngan saméter.
Di unggal bénténg aya lawang tempat asupna.
Lawang bénténg teu pati jangkung, ngan sakitar 70 - 80 cm tina taneuh téh.
Hal penting liana tina wangunan ieu, nyaéta ayana lolongok.
Lolongok téh mangrupa bolong pasagi dina dingding bénténg nu ukuranana sakitar 25 x 80 Cm, posisina kira-kira tilu parapat tina luhur bénténg.
Lolongok ieu gunana pikeun ngintip atawa nalingakeun kaayaan sabudeureunana, sarta bisa ogé pikeun tempat ngarahkeun senjata ka pihak musuh.
Aya bénténg anu miboga lolongok ngan hiji, tapi aya ogé anu dua.
Kalolobana bénténg téh diwangun di luhur pasir.
Posisina ogé aya di tempat anu stratégis.
Ti jero wangunan-wangunan ieu, ngaliwatan lolongokna, bisa katempo kaayaan sakurilingna, utamana tempat-tempat penting, kayaning jalan Cipaku (ayeuna Jalan Saléh Danasasmita), rél karéta, boh arah ka Bogor - keun atawa arah sabalikna ka Sukabumi -, jeung stasion Batutulis
Hal ieu némbongkeun yén wangunan téh miboga fungsi keur kubu pertahanan.
Fakta séjénna anu nguatkeun kacindekan di luhur, nyaéta kapanggihna potongan bayonet di deukeut bénténg nu aya di lahan Bank Mandiri.
Para panaliti ngaduga wangunan bénténg téh diadegkeun ku pamaréntah colonial Walanda dina taun 1935 - 1942, pikeun mapag kadatangan bala tentara Dai Nippon anu baris ngajorag ka Nusantara.
Hanjakalna titinggal wangunan heubeul ieu henteu didukung ku bukti tinulis misalna dokumén Walanda anu nyebutkeun ayana pangwangunan bénténg-bénténg ieu.
Ogé teu kungsi kadéngé aya katerangan lisan ti para sepuh nu ngalaman jaman penjajahan.
Tim Idéntifikasi kungsi ngadongdon ka kantor Legiun Véteran jeung Museum PETA, tapi teu meunang katerangan nanaon.
Anu aya gé para sepuh ngajenghok héran sabab aya wangunan sarupa kitu di Bogor téh
Dina tulisan ieu, wangunan titinggal Walanda téh leuwih condong disebut bénténg batan sebutan bungker anu loba dilansir ku media séjén.
Alatan wangunan téh ayana di tempat anu stratégis.
Sagédéngeun pikeun nalingakeun kaayaan sabudeureunana, sakaligus ogé pikeun mapag jeung némbak musuh
Béda jeung sebutan bugker anu wangunanana bisaana aya di jero taneuh (dikali) pikeun kaperluan nyumput (nyingkahan musuh).
Barang séjénna anu ditetepkeun salaku BCB, nyaéta dua batu lumpang (dakon).
Anu ka - hiji ayana di Gang Radén Saléh, RT 05 / 16, Kelurahan Émpang, Bogor Selatan.
Sedengkeun batu lumping séjénna aya di lahan pakuburan deukeut masjid Al-Ihya Kelurahan Pasir Mulya, Bogor Barat.
Batu lumping Radén Saléh bentukna buleud miboga garis tengah 66 Cm, jeung unikna téh miboga lombang teu kurang ti 20 liang, anu ukuranana teu sarua.
Samentara batu lumping Al-Ihya leuwih dikenal ku masarakat salaku batu tapak, bentuk batuna rada lonjong jeung panjangna saméter.
Liang dina batuna anu paling katara aya lima.
Batu lumping téh minangka titinggal karuhun ti tradisi mégalitik
Mangsa jaman baheula, batu ieu digunakeun pikeun nutuan atawa nyimpen ubarampé keur kaperluan upacara sakral.
Samentara di RT 03 / 05, masih di Kelurahan Pasir Mulya, babalayan Gunung Batu (tingali Balébat No. 11 anu aya di dinya, ogé milu ditetepkeun sabagé BCB.
Babalayan anu kiwari kari ruruntukna ieu, kaayaanana piwatireun pisan.
Batu-batu nu masih nyampak kénéh gé geus patingsoléngkrah, teu puguh alang-ujurna.
Sabenerna, nalika lumangsungna prosés idéntifikasi BCB ieu, katimu ogé sababaraha artefak anu miboga niléy sajarah.
Saperti anu kapanggih di sakitar bénténg anu aya di Gedong Gumati Lawanggintung nu mangrupa beulahan keramik, tapal kuda, fosil karang anu aya tulisan Arabna, jeung beulahan marmer.
Di sakitar cungkup Embah Dalem ogé kapanggih beulahan piring beling, mangkok, kap lampu, cangkir, jeung tempat tinta.
Hanjakalna anu kapanggih téh barangna geus ancur, paling gé ngan potonganana.
Sedengkeun barang-barang kuna anu bagus kénéh mah masih disimpen ku panimuna
Rarancang ka hareupna, pihak Disbudpar baris ngadata BCB anu aya di masarakat réa, sabari ngalalanyahan sangkan barang anu dimaksud téh bisa diserahkeun ka pihak Budpar pikeun dipulasara, sahingga bisa dimangpaatkeun, boh pikeun kaperluan pariwisata, ogé pikeun kamekaran élmu pangaweruh, hususna widang sajarah jeung arkéologi.
Bir tina ngarana, urang geus wawuh kana jenis inuman ieu.
Tapi ulah salah, inuman ieu lain inuman nu bisa nyieun urang mabok.
Bir nu ieu mah bir kocok buatan Pak Acép.
Inyana geus matuh dagang di Jalan Roda Kelurahan Babakan Pasar Bogor Tengah ti taun 1953.
Inuman ieu moal matak mabok malahan sabalikna bisa ngajadikeun awak jadi séhat tur jagjag waringkas.
Naon sabenerna kaleuwihan nu dipiboga ku Bir Kocok Pa Acép nu henteu nyieun mabok saperti bir séjénna.
Acép, warga Sukamulya RT 01 / 03 Kelurahan Babakan Pasar Bogor Tengah nyebutkeun yén Bir Kocok nu dijualna mémang jijieunan sorangan.
Inuman ieu mangrupa resép warisan almarhum akina, ti saprak manéhna umur 17 taun.
Dina nyieun bir, Acép dibantuan ku pamajikanana Eém (63).
Bir kocok dijieuna tina rempah-rempah saperti: jahé, kayu manis, jeung rea-rea deui.
Ngan Acép embung nyebutkeun bahan-bahan anu dipakéna keur nyieun bir kocok ieu, majarkeun ieu mah geus jadi rahasia kulawarga nu kudu di jaga, supaya Bir Kocokna tetep jadi nu panghadéna di Bogor.
Munggaran dagang, Acep ngajual Bir Kocokna saharga Rp.5 sagelasna, tapi kabéh harga bahan keur nyieun Bir Kocok nérékél naék jadi ayeuna mah dihargaan Rp.2000 sagelasna.
Sabotol Bir bisa dijieun jadi 5 gelas.
Lamun keur ramé nu meuli, sapoé Acép bisa ngajual 50 botol, tapi kaayaan cuaca Bogor nu heunteu pasti ngajadikeun nu meuli gé jarang-jarang, paling ogé sapoé bisa ngajual 10 botol.
Numutkeun Acép keur mimiti dagang di dieu manéhna teu maké gorobag, tapina maké pikulan nu ditanggung
Saencan dagang bir baheula Acép gawé narik béca, ngan kusabab teu betah, tuntungna mutuskeun dagang bir nuluykeun léngkah akina.
“Kuring sumujud syukur, tina dagang bir kuring bisa meuli tanah 100 m2 jeung ngabiayaan anak pamajikan,” ceuk Acép reugreug.
Nu paling reueus, salah sahiji kafé di jalan Pajajaran maké produk manéhna, malah dijadikeun inuman andalan di kafe éta.
Ayeuna Eman (anak bungsunya) nurutan léngkah Acép, bapana, dagang bir kocok
Ku sabab geus dua taun nganggur nya tungtungna anakna ogé milu dagang bir dina gorobag di sabudeureun Jalan Siliwangi.
“Alhamdulilah ayeuna geus bisa ngabiayaan kabutuhan kulawargana sorangan,” Acép nambahkeun.
Numutkeun Acép, nepi ka ayeuna encan pernah meunang bantuan ti sasaha.
Ayeuna kuring masih kabentur ku masalah modal jeung pamasaranana encan maksimal.
“Tapi mun aya pihak nu méré modal, kuring yakin usaha inuman ieu bisa leuwih maju sabab kabukti bir kocok geus jadi inuman andalan salah sahiji kafé di jalan pajajaran,” jéntréna.
Sigana geus ilahar ari di urang mah ogé di ampir sakuliah Indonésia, mun pas poéan lebaran atawa Idul Fitri téh kudu nyadiakeun kupat.
Nepi ka lebaran téh idéntik jeung kupat.
Keur sabagian urang mah ngarasa can lengkep mun pas poéan lebaran teu ngadahar kupat.
Rarasaan téh aya nu kurang, asa hambar, siga sayur teu diuyahan.
Ku kituna, teu aneh mun pas ngadeukeutan poé lebaran, siga ayeuna, kabutuhan cangkang kupat karasa tambah undak.
Para padagang cangkang kupat nu réa di sakuliah Bogor ogé geus papaheula mesenan cangkang kupat ka séntra-séntra cangkang kupat di kampung-kampung sabudeureun Bogor
Salasahiji tempat nu bisa disebut séntra cangkang kupat di Bogor, nyaéta Kelurahan Cimahpar.
Di dieu mah henteu waé rek ngadeukeutan poé lebaran, tapi dina poé biasa ogé loba penduduk anu mémang pakasabanana nyieunan cangkang kupat.
Rebuan cangkang kupat unggal poéna diproduksi di Cimahpar ieu, anu sumebar didaragangkeun di pasar-pasar sabudeureun Bogor
Dina saminggu deui ka lebaran, jumlah pengrajin cangkang kupat di Cimahpar ieu jadi tambah rea ku ayana pengarajin anu dadakan.
Pengrajin dadakan ieu milu ngamangpaatkeun lobana pesenan cangkang kupat anu mémang kabutuhunana jadi nikel.
Henteu waé kolot, tapina budak ogé loba nu milu ancrub nyarieunan wadah kupat tina anyaman daun kalapa ieu.
Sasatna méh unggal imah di Cimahpar, Bogor Utara ieu nyarieunan cangkang kupat.
Dina sapoéna, dina hiji imah téh aya nu bisa nyieun tepi ka sarebu cangkang kupat.
Jumlah nu sakitu téh singhoréng tacan bisa nyumponan pamesen ti para padagang.
Ku para pengrajin, cangkang kupat teh biasana dijual per gabung (iket) nu hargana 5.000 atawa 6.000.
Sagabungna téh aya 10 cangkang kupat.
Para pengrajin ieu aya nu ngaku bisa meunang untung tepi ka ratusan rebu rupiah saban poéna.
Enyaan cangkang kupat téh keur meujeuhna maréma.
Ceuk Saha lamun budak ngora teu paduli basa Sunda?
Jigana kudu dimimitian ngaca kana Festival Drama Basa Sunda (FDBS) alatan ampir satengah ti pamilonna nyaéta golongan pelajar anu meureun mindeng dicap horéam pikeun mikawanoh basa indung.
“Enya, antara peserta pelajar sarta umum jumlahna fifty-fifty lah,” ceuk pupuhu Téater Sunda Kiwari, Dadi P Danusubrata.
Kaasup diantarana pelajar SD anu kagabung dina Téater Bolon Tasikmalaya anu sok ilubiung dina acara FDBS saban taunna.
Nurutkeun Dadi, kagiatan ieu pisan sosialisasi basa Sunda anu realistis.
Sacara henteu langsung maranéhanana diajar tata basa Sunda ti naskah anu baris dipidangkeun.
“Salila tilu bulan saméméh dipéntaskan maranéhanana ngaéeksplorasi naskah,” ceuk Dadi.
Dadi ngajéntrékeun, budak ngora ngan merlukeun wadah ambéh maranéhanana bisa mikawanoh sarta neuleuman basa Sunda kalayan leuwih deukeut.
FDBS jadi salah sahiji media pikeun maranéhanana diajar.
Henteu ngan pikeun para patandang tapi ogé para pelajar anu lalajo FDBS.
Alatan di poé kahiji waé, lolobana panongton memang asalna ti pelajar.
“Aya ogé sakola anu geus booking pikeun lalajo hiji pintonan pikeun 700 muridna,” ceuk Dadi.
Pihakna mémang nawarkeun ka sakola-sakola anu hayang lalajo pintonan teater di acara FDBS ieu.
“Urang ogé mantuan guru basa Sunda sarta kasenian” cenahna.
Katajina kana basa Sunda ogé dinyatakeun ku salah saurang panongton, Alam, siswa SMKN 7 Bandung.
Alam babarengan dua urang baturna datang di poé kahiji FDBS kamari, Salasa 2 Pebruari 2010.
Alam nyebutkeun, manéhna geus lalajo teater Sunda saloba tilu kali.
“Kuring resep kana teater Sunda alatan unik sarta langka,” ceuk Alam.
Sajaba ti éta, nurutkeun Alam, kalayan lalajo tetaer Sunda manéhna bisa diajar tata basa Sunda anu salila ieu henteu dipikanyahona.
“Méré mangpaat, jadi weruh aya basa-basa anyar, dina basa Sunda henteu ngan basa anu garihal wungkul tapi aya ogé anu lemesna,” ceuk Alam.
Saliwat ngarana ngingetkeun ka babaturan urang nu ngabogaan awak begang, tapi di Bogor anu ngaranna Cungkring téh nyaéta sajenis kadaharan anu bisa disebut loba nu mikaresep.
Kadaharan ieu mangrupa potongan kulit sapi anu diasakan maké bungbu konéng.
Biasana cungkring didaharna maké leupeut atawa buras anu diguyur sambel kacang.
Kadang sok dibarengan tempé jeung oncom goréng tipung.
Nu dagang cungkring umumna nguriling tuluy mangkal di hiji tempat, saperti pasar-pasar, sakola jeung lokasi liana anu loba kaliwatan ku jelema.
Gorobag daganganana mangrupa kayu pasagi nu dikacaan supaya urang leuwih gampang milih kulit anu dipikahayang.
Biasana didaharna make tékor daun cau, tuluy maké seumat nyéré keur ngadaharna gaganti séndok.
Rasana legit jeung gurih, tur seungit bungbu konéngna gé.
Tapi aya ogé cungkring nu geus ditiiran siga saté nu dibeuleum, tapi cungkring mah heunteu dibeuleum.
Di Bogor Loba pisan nu dagang cungkring tapi biasana mah lolobana di pasar-pasar tradisional jeung tukang kadaharan jajanan pasar.
Daya Mahasiswa Sunda (Damas) ngayakeun festival tembang Sunda cianjuran di Graha Sanusi, Unpad, Bandung, salila lima poé saprak Senén 21 Desember.
“Festival anu diayakeun saprak taun 1959 ieu mangrupa festival pangkolotna pikeun pasanggiri tembang cianjuran, mangka jadi kahormatan pikeun Unpad keur jadi calagara,” ceuk Réktor Unpad Ganjar Kurnia dina bubuka acara éta di Bandung.
Adé Taryana ngajelaskeun festival ieu minangka anu ka-19 kalian digelar sarta jadi acara tetep Damas unggal dua taun sakali.
Adé ogé ngungkabkeun, acara ieu ngabogaan misi pikeun ngamumulé budaya Sunda ngaliwatan hiji féstival.
“Engkéna kami ngaharepkeun lahirna juru tembang anyar anu ngabogaan kualitas internasional, ceuk Adé nambahkeun.
Festival ieu baris menghadirkan juri maestro cianjuran Euis Komariah, inohong cianjuran Enip Sukanda, sarta dosen STSI Yus Wiradirédja.
Juri baris nyéléksi 91 patandang ti 13 kabupatén / kota sa-Jawa Barat jadi 10 urang di final.
Kabupatén Garut jadi kabupatén anu ngirimkeun pamilon panglobana kalayan jumlah 15 urang.
Féstival ieu jadi patokan keur pembinaan kasenian cianjuran di Kabupatén jeung Kota se-jawa barat.
“Ditempo ti sisi kuantitasnya, beuki loba hiji kabupatén ngirimkeun pamilon, beuki alus pembinaan seni cianjuran di ditu,” ceuk Adé.
Adé ngajéntrékeun, pikeun ngahasilkeun saurang juru tembang cianjuran anu miboga kualitas hade diharepkeun ayana sinérgi ti pamaréntahan daérah sarta masarakat cianjuran.
“Kami narékahan ngahubungkeun antara pamaréntah jeung masarakat,” ceuk Adé.
Festival ieu baris dibagi kana dua kategori nyaéta cianjuran sarta sekar anyar (tembang cianjuran mutakhir).
Babak kualifikasi baris dilaksanakeun nepi ka Kemis, sarta final baris dilaksanakeun dina Jumat.
Sawatara organisasi masarakat di antarana Paguyuban Pasundan, LKC, FSPMSS LVRI, Forsimades, wakil kades sarta PMII Cabang Cianjur, Salasa ngalakukeun kagiatan babarengan keur nepikeun aspirasina ka DPRD Kab.
Maranéhanana dirojong ku sajumlah siswa SMP / SMA / SMK ngagelar kasenian anu jadi tilu pilar budaya Kabupatén Cianjur, nyaéta ngaos, mamaos, jeung maenpo.
Maranéhanana mintonkeun atraksi senina sacara gunta-ganti, dimimitian kira-kira jam 7.30 WIB miheulaan datangna para anggota déwan.
Nalika wawakil rombongan ditarima ku anggota déwan di rohangan rapat paripurna DPRD, pintonan kasenian anu digelar di luar gedong terus lumangsung.
Abah Ruskawan, Pupuhu Paguyuban Pasundan Cianjur, salasaurang anu jadi lulugu kagiatan ieu ngajéntrékeun, pihakna dina nepikeun aspirasi ieu miboga tujuan, di antarana ngadesek DPRD ambéh nyieun perda ngeunaan usaha keur néangan, ngamumulé, ngabina, jeung ngembangkeun seni budaya tradisional sarta seni budaya wewengkon Cianjur.
Saterusna ménta ogé perhatian sangkan anggaran seni budaya bisa dironjatkeun, sahenteuna bisa ngadeukeutan anggaran widang olah raga.
“Magelarkeun tilu cicirén seni budaya Cianjur ieu, sakaligus ogé dina raraga miéling poé pahlawan,” teges Abah Ruskawan.
Salain ti éta, Abah Ruskawan ogé miharep, sakuduna mah kabéh anggota DPRD Cianjur téh ngaromong maké basa Sunda saminggu sakali mah dina poé gawé, jeung ogé kudu maké pakéan adat Sunda dina sabulan sakali.
Ku sabab réa para pihak anu miboga perhatian sarta kareueus, sakaligus salempang kana kaayaan situs Batujaya Karawang, ku kituna di Jakarta perenahna di Kantor Masyarakat Transparansi Indonesia (MTI) Jl. Pulombangkeng 11 Senopati Jaksel, poé Rebo kamari 27 Januari diayakeun pajemuhan ngabahas dukungan keur situs Batujaya.
Pajemuhan ieu dihadiran ku Erry R Hardjapamekas (MTI), Cahyana A (Kantor Menkoinfo) Hérdiwan (Kadisparbud Prov. Jabar), Hasan Djafar (Arkeolog UI), Dharma Wisésa (Inohong Banten), Okki S. Jusuf (Présdir PT. Trimitra Tarumanagara), Aditia Gunawan (Filolog Perpunas Jkt), Teuku Abdullah Sanny (Guru Besar ITB), Tb. Déddy (Métro TV), Martono, Kiskénda, Rachmat Sentika, Iskandarsyah, jeung Héndra M Astari (Balébat).
Jejer pajemuhan ieu, nyaéta dukungan pikeun ngawujudna Kawasan Konsérvasi Stratégis Nasional di Percandian Situs Batujaya Karawang.
Dina kasempetan ieu, Kadisparbud Propinsi Jabar Herdiwan ngungkabkeun, pihak Disparbud parantos ngadamel Masterplan keur mulasara tur ngariksa Situs Batujaya.
Hal-hal nu tos dirarancang teh, antarana: kahiji, netepkeun kawasan situs Batujaya salaku Banda Cagar Budaya (BCB).
Kadua, ngadamel Perda (aturan daérah) ngeunaan kawasan nu mibanda BCB.
Katilu, Ngalakukeun Zonasi di kawasan Batujaya.
Kaopat, ngawangun sarana & prasarana pendukung pariwisata.
Kalima, ngajadikeun situs Batujaya salah sahiji obyék wisata unggulan di Jabar.
Pakait mataholang nomer 5, Herdiwan ogé ngajéntrékeun, percandian di Batujaya tos dijadikeun tempat upacara waisak ku umat agama Budha.
Satuluyna, Prof. Dr. Teuku Abdullah Sanny maparkeun ngeunaan alat Ground Penetrating Radar (GPR).
Intina alat ieu bisa ngadétéksi material naon waé nu aya di jero taneuh, kaasup hasil peradaban manusa, kalayan ngukur pantulan gelombang éléktromagnétikna.
GPR minangka alat deteksi material anu ngagunakeun teknologi panganyarna.
Kalolobana alat ieu digunakeun pikeun industri tambang jeung konstruksi, padahal alat ieu ogé bisa digunakeun di widang arkéologi.
Ngeunaan sajarah jeung artefak nu aya di situs Batujaya, sacara ringkes dipedar ku Dr. Hasan Djafar.
Hasan ogé nerangkeun, teu pamohalan aya candi anu leuwih kolot tinimbang candi nu geus nyampak ayeuna.
Arkéolog nu leuwih ti 20 taun nalungtik situs Batujaya ieu negeskeun percandian di Batujaya mangrupa titinggal ti Karajaan Tarumanagara.
Hal anu nyugemakeun datang ti Okki S. Jusuf.
Pausahaan anjeunna kiwari keur ngagarap proyék kanalisasi (ngadamel kanal) ti Bukit Asam ka basisir wétan Pulo Sumatera, maksudna pikeun jalur ngakutan batubara liwat cai (walungan).
Proyek kanalisasi ieu inspirasina datang tina sajarah Tarumanagara anu nyebutkeun, Raja Purnawarman nyieun saluran Chandrabaga jeung gomati (Prasasti Tugu).
Ku kituna, Présiden Direktur Trimitra TarRata Penuhumanagara ieu negeskeun sagala kauntungan tina proyék nyieun kanal di bumi Sriwijaya ieu baris didonasikeun pikeun révitalisasi situs Batujaya.
Ku sabab masih kénéh seueur hal nu perelu dipatotoskeun saméméh ngadamel rarancang aksi (action plan), ku kituna baris diayakeun deui pajemuhan ping 2 Pebruari 2010 di kantorna Okki S. Jusuf di Gd. Menara Jamsostek Jl. Gatot Subroto Jakarta.
Kelir bulao ngabayang di luhur kanvas batik garutan anu ngarumbai malataran panggung.
Sora rebab nu ngaharu nu dipapaes sora saron sarta biola.
Rohangan ogé salin rupa sarta euyeub waktu kendang ditabeuh.
Kitu pisan, bubuka pagelaran "Daweung Tineung" Euis Komariah, di Malibu Dome, Grand Hotél Pasundan, Jln. Peta No. 147-149 Bandung, Senén 5 April peuting.
Minangka maestro tembang Sunda, Euis Komariah ngabuktikeun kaahlianana dina nembang.
Diantarana kalayan nembangkeun tembang andalanana nyaeta "Jemplang Ceurik" sarta "Kudu Kasaha" sarta kolaborasi jeung Ahmad Bahir Sunda dina wirahma Wétan Tengah.
Minangka kaul Euis Komariah ogé kolaborasi kalayan sang maestro ibing Sunda Gugum Gumbira, anu teu séjén salakina.
Pasangan anu dipeunteun Uu Rukmana minangka pasangan anu adu amis ieu, lain waé junun gagah di luhur panggung.
Tapi, ogé nyieun reueus para sémah anu kalolobaan para inohong Sunda, seniman, sarta budayawan Sunda.
Samentara ti murid-murid hasil atikanana, disuguhkeun ogé tembang-tembang petingan (pilihan) Euis Komariah, diantarana Ida Widawati, Neneng Dinar, Neneng Fitri, Rina Oesman, Yus Wiradireja, sarta Heri Suharyanto liwat tembang-tembang dijudulan "Balebat", jeung "Papatet".
Acara anu dilaksanakeun pikeun miéling taun ke-60 maestro tembang Sunda Euis Komariah ieu, dieusi kalayan diluncurkeunana buku biografi sarta cakram padat (CD) Daweung Tineung Euis Komariah, sarta sagala rupa suguhan tembang sarta pintonan seni tari jaipong hasil kreasi Gugum Gumbira.
Peluncuran biografi ditandaan jeung seserahan buku ka Gubernur Jawa Barat Ahmad Heryawan, H. Uu Rukmana, Ir. Herdiwan (Kadisbudpar), sesepuh Jabar Tjetje Hidayat Padmadinata, seniman Tin Rostini Asikin atawa Ema Ageung, sarta maestro ibing Sunda Gugum Gumbira.
Buku biografi Daweung Tineung Euis Komariah ditulis ku Aam Amilia.
Buku ieu ngunggulkeun lalampahan Euis Komariah dina mendedikasikan dirina minangka maestro tembang Sunda.
Buku ieu ogé ngadadarkeun ngeunaan gaya Euis Komariah dina menembangkan tembang-tembang Sunda anu baris pohara mere mangpaat henteu waé pikeun generasi nu nuluykeun tembang Sunda, tapi ogé para guru sarta pemerhati tembang Sunda.
Samentara "Daweung Tineung" ngeusi saloba opat belas tembang anu disajikan dina wangun édisi husus, mangrupa tembang dina opat nada, sorog, pelog, salendro, sarta mandalungan.
CD kasebut mangrupa édisi kawates alatan dicitak dina jumlah kawates.
Gubernur Jawa Kulon Ahmad Heryawan dina pangbagéana ngomong, Alloh SWT mere umur ka manusa pikeun berkarya
Kaasup di jerona nyaéta berkarya di widang seni
Sanajan kitu, umur anu dibikeun ka manusa, kecap Gubernur, umumna leuwih panjang umur budayana tinimbang umur biologisna.
Usaha sarta karya anu geus dijalanan Euis Komariah salila 60 taun mangrupa wangun ti umur budaya.
“Umur manusa éta kawates”.
Hiji jalma kawas Ceu Euis Komariah anu geus ngawangun sajarah ditandaan kalayan karya badag sarta dinikmati generasi saterusna.
“Ieu pisan keteladanan ti umur budaya anu dibikeun Alloh SWT,” ceuk Heryawan.
Gubernur ogé ngomong, pihakna méré apresiasi ka para palaku seni anu geus méré karya hébatna sarta bisa dilenyépan ku loba jelema.
Minat masarakat nganjang ka Istana Bogor katembong euyeub.
Salila Istana Bogor Open 2010, jumlah nu daratang ngahontal 65.000 urang.
Maranéhanana lain waé nu cicing di Bogor, tapi ogé wisatawan ti luar daerah sarta mancanagara.
Dibandingkeun taun kamari, jumlah nu datang ngaronjat pisan.
“Taun kamari kacatet 46.000 jalma, ayeuna 65.000 urang,” béja Kapala Dines Kabudayaan jeung Pariwisata Kota Bogor Artiana Yanar.
Istana Bogor Open dilaksanakeun pikeun miéling poé ngadegna Kota Bogor nu ka 528.
Istana dibuka pikeun masarakat umum salila tujuh poé gawé, nyaéta 14-17 Juni jeung 21-23 Juni.
Istana Bogor ieu kaasup tempat nu miboga ajén sajarah anu mindeng didatangan ku para pamingpin dunya.
Di dinya, maranéhanana ngabahas rupa-rupa masalah dunya sarta néangan solusina.
Rebo nyaéta poé pamungkas Istana Bogor Open.
Dina poé éta, antrian warga anu hayang asup ka Istana Bogor beuki mahabu.
Maranéhanana mimitian ngantri ti saprak tabuh 07.00.
“Poé pamungkas, jumlah nu datang 12.000 jalma,” ceuk Kapala Widang Pariwisata Rény Handayani.
Unggal poé, panitia nganganteur rombongan nu hayang nyaho kaayaan di jero Istana Bogor.
Hiji rombongan dieusi kira-kira 200 jelema.
Maranéhanana meunang karcis asup Istana Bogor pikeun nganjang dina poé kasebut.
Para pamilon Istana Bogor Open kaci difoto di buruan hareup Istana Bogor.
Maranéhanana ogé meunang nempoan koléksi lukisan sarta foto di rohangan pamer karya seni di kompleks istana.
Puluhan lukisan koléksi istana ieu miboga téma kaéndahan alam, kahirupan sapopoé, sarta awéwé.
Samentara puluhan koléksi foto ngaabadikeun sagala rupa kagiatan para présidén RI waktu maranéhanana maréntah, mimiti ti Présidén Soekarno nepi ka Présidén Susilo Bambang Yudhoyono.
Teu kurang ti 200 urang milu aub dina acara gotongroyong di sabudeureun situs Cibalay nu aya di Kampung Cibalay, Désa Tapos I, Kecamatan Ténjolaya, Kabupatén Bogor poé Saptu jeung Ahad kamari.
Lolobana nu milu gotongroyong téh warga anu dumuk di Désa Tapos I.
Dina kagiatan ieu, warga nu dibantu ku para juru pelihara (jupel) situs Cibalay, anggota pulisi, tangtara, katut hansip ngalébaran jalan asup ka kawasan situs katut saluran drainasena sapanjang sakilométer.
Ogé ngababadan jukut jeung eurih nu geus jarangkung ngahalangan jalan.
Teu anéh mun dina acara beberesih ieu, katéwak ku warga sababaraha oray.
Oray pangbadagna nu beunang katéwak panjangna dua meter jeung awakna sagedé bitis jalma sawawa.
Oray-oray ieu teu dipaéhan, tatapi dileupaskeun deui ka alam liar.
Situs Cibalay mangrupa salasahiji situs ti zaman megalitikum nu aya di Kabupatén Bogor.
Ayana di suku gunung Salak, tapina geus kaasup kawasan Taman Nasional Gunung Halimun - Salak (TNGHS).
Situs ieu legana kurang leuwih sahéktar, jeung diperkirakeun titinggal ti mangsa 4.000 taun ka tukang.
Ahad pabeubeurang, saréngséna acara gotongroyong, diayakeun sawala ngeunaan situs mégalitik Cibalay ieu.
Sawala dieusi pedaran atawa kamandang ti sesepuh urang Cibalay, ogé ti sababaraha urang budayawan Bogor sarta pajabat nu pakait kana budaya jeung titinggal karuhun.
Wakil Bupati Bogor Karyawan Fathurahman salaku kokojo di acara ieu dina pangjajapna ngajéntrékeun, kagiatan gotongroyong téh warisan karuhun urang, kitu ogé situs Cibalay ieu, duanana geus sapantesna ku urang kudu dijaga jeung dipiara.
“Ngan omat, ulah pépénta ka batu!” tandesna.
Gubernur Jabar Ahmad Heryawan, ménta saba'da ngantukeunana Sultan Sepuh XIII Maulana Pakuningrat, pihak kulawarga Keraton Kasepuhan, bisa ngajaga sarta ngalestarikeun barang-barang cagar budaya warisan karuhun, anu ayeuna masih disimpen di keraton.
Tangtu waé, cenah, usaha kasebut kudu dibantuan sacara pinuh ku pamaréntah daerah sarta Kabupatén satempat, sarta pihak-pihak patali.
"Kami ogé Pemprov Jabar, ayeuna geus komitmen pikeun ngalestarikeun cagar budaya titilar keraton, ngaliwatan sagala rupa kawijakan anu geus kami larapkeun," cenah waktu ngalakonan ta'ziah ka kulawarga almarhum Sultan Sepuh XIII, Maulana Pakuningrat, di Keraton Kasepuhan.
Datangna gubernur langsung dipapag pihak kulawarga keraton ngaliwatan Sultan Sipuh XIV P.R.A Arief Natadiningrat.
Kami Pamaréntah Propinsi Jabar ngedalkeun belasungkawa ka nu tos ngantukeun Sultan Sipuh Maulana Pakuningrat.
Muga sagala amal kahadéan anjeunna ditarima di sisi Alloh SWT sarta kulawarga anu ditinggalkeun dibere kesabaran sarta katabahan, "kedal Gubernur réngsé ngalakonan ta'ziah.
Samentara éta, Sultan Sipuh XIV, Arief Natadiningrat ngomongkeun, di gigireun ngalakonan ta'ziah, gubernur ogé ngomongkeun kaayaan sarta masalah anu lumangsung di keraton, utamana ngeunaan aset keraton anu waktu tengah bermasalah jeung pamaréntah Dayeuh Cirebon.
Gubernur ngusulkeun, ambéh masalah ieu geura-giru dipungkas kalayan koordinasi jeung Bakorwil sarta Disbudpar Jabar.
Sanggeus éta, dituluykeun kalayan nuturkeun rapet terusan dina waktu deukeut ieu anu baris digelar Pemprov Jabar.
Gubernur Jawa Barat Ahmad Héryawan baris ngawangun opat gedong kasenian di opat kota di Jawa Barat, salah sahijina di Bogor.
Hal éta diungkabkeunana waktu ngaresmikeun Mandapa Palataran Pakujajar Sipatahunan di Kota Bogor.
Nurutkeun Gubernur, opat kota anu baris ngabogaan gedong kasenian téh nyaéta Bogor, Cirebon, Tasikmalaya, sarta Karawang.
“Bogor pikeun ngawakilan Jawa Barat bagian Kulon, Cirebon pikeun ngawakilan Jawa Barat bagian wétan, Tasikmalaya ngawakilan Jawa Barat bagian kidul sarta Karawang ngawakilan Jawa Barat bagian kalér,” jéntré Héryawan.
Pangwangunan gedong kasenian éta, nurutkeun Gubernur, pikeun numuwuhkeun bibit seniman ngora Jawa Barat keur mulasara budaya Sunda.
Ayeuna generasi ngora kawas nu hareudang kana kasenian Sunda.
“Mangka ti éta, diharepkeun baris tumuwuh bibit seniman Sunda anu baris mawa kréasi anyar dina seni Sunda,” sambungna.
Prosés perencanaan sarta rarancangna sorangan geus dipigawé saprak taun 2009.
Tapi, pangwangunanana direncanakeun baris dimimitian taun 2010 sacara babarengan di opat kota éta.
“Kami tacan bisa mastikeun kapastianana, tapi pasti dilaksanakeun 2010,” ungkab Gubernur.
Sajaba ngawangun gedong kasenian, Pemprov Jawa Barat ogé baris ngawangun tempat-tempat pusat kagiatan kabudayaan di sawatara kawasan kalayan maké ngaran padépokan.
“Rencanana aya lima belas padépokan anu baris kami adegkeun, jeung dana pangwangunan pikeun saban padepokan sagedé dua ratus juta rupiah,” wawar Gubernur.
Inohong Kasenian Sunda anu ogé nu ngadegkeun Padépokan Pakujajar Sipatahunan, Ema Ageung ngarojong pisan ayana rencana pangwangunan gedong kasenian sarta padépokanN téh.
Ema Ageung ngaharepkeun, kalayan ayana padépokan jeung gedong kasenian Sunda anu baris diwangun éta, kabudayaan Sunda baris tetep kajaga sarta kamumulé.
“Budaya Sunda téh minangka kasenian anu geus kaceluk nepi ka luar negri, alatan éta urang wajib reueus sarta kudu ngabélana,” sanggem Ma Ageung.
Tim Panalungtik Gunung Sodong nu digawé ti tanggal 5 April 2013 nepi ka 14 April 2013, henteu wungkul ngan ngalakukeun ékskavasi arkéologi, tapi ogé survéy ka sabudeureun kawasan Gunung Sodong nu tacan kasorang nalika survéy taun kamari.
Dumasar informasi ti masarakat nu nyebutkeun réa guha-guha di lingkungan Gunung Sodong, Tim Panalungtik salila tilu poé coba ngajugjug ka tempat-tempat nu dimaksud, tangtuna wae sabari dibaturan ku warga lokal.
Kecap ‘sodong’ sorangan numutkeun Héndra M Astari, panalungtik ti Riksa Sunda Institute nu ogé kagabung salaku salasaurang anggota Tim Ékskavasi Gunung Sodong, miboga harti guha atawa gorowong nu aya di gawir gunung atawa lamping sisi walungan.
Lamun di Gunung Sodong ieu loba guha, hal ieu saluyu pisan jeung toponimi nu nelah ka ieu patempatan
Informasi ti penduduk ieu mémang kabuktian ku Tim Panalungtik.
Kusabab geus dipariksa sababaraha guha di kawasan Gunung Sodong ieu, saperti nu aya di gawir-gawir karst (gunung karang) di belah kulon nu loba diparaké ku manuk walét jeung kapinis keur nyarieun sarangna.
Kitu ogé di kawasan Cadas Gantung di belah kalér Gunung Sodong anu tempatna padeukeut jeung kampung Parungsinga, aya hiji guha leutik di lamping nu tarahal nu lawang asupna ukuran 100 X 60 Cm sarta jerona ogé ngan saméter.
Di bagian karst (gunung kapur) nu lian di belah kulon - kalér nu katelah ku urang dinya ku sebutan Kandang Bagong, ogé sumebar guha-guha laleutik di sababaraha tempat.
Nilik kana ngaran tempatna, gedé kamungkinan guha-guha ieu kungsi dicicingan ku sato leuweung saperti babi liar nu hirup di sabudeureun Gunung Sodong.
Guha di kawasan Gunung Sodong ngajadi ku sabab ayana érosi ku cai kana batu-batu karst (batu karang / kapur anu prosésna lalaunan pisan bisa mangabad-abad.
Batu karang nu leuwih hipu tinimbang batu andesit bakal leuwih gampang kagerus ku cai.
Pangliwatan cai dina babatuan ieu nu lila-kalilaan ngajadi liang atawa guha.
Kaayaan guha-guha di lingkungan Gunung Sodong sacara umum lawang asup jeung rohanganana kaitung sempit.
Dadasar guha gé salawasna beueus atawa rada baseuh sarta kurang cahya matapoé.
Ningali hal ieu, Anton Ferdianto, panalungtik ti Balai Arkéologi Bandung miboga dugaan, guha-guha ieu leutik kamungkinan pernah digunakeun jadi padumukan ku manusa zaman buhun.
Lamun seug kungsi aya aktivitas manusa di dieu, paling ogé ngan samentara waktu.
“Upamana jadi tempat reureuh atawa tempat keur ngiuhan,” tambah Anton.
Inyana ogé teu manggihan pituduh ayana aktivitas zaman buhun di dadasar guha bagian jerona
Mémang can kabéh guha nu aya di Gunung Sodong kaider ku tim survéy, ngan lamun nilik kana hasil panalungtikan nu geus dilakukeun di guha-guha nu aya di wilayah ieu, can kapanggih ayana urut kagiatan budaya mangsa buhun zaman néolitik nu luyu jeung pakakas nu katimu dina prosés ékskavasi, tegesna.
Geus tilu puluh taun seni tari jaipongan tumuwuh sarta ngakar di Tatar Sunda, komo luar negeri, dina hal ieu di Amérika jeung Walanda.
Dina mimiti tumuwuhna di ahir 1970-1980-an, tarian anu diciptakeun ku Gugum Gumbira Tirasondjaya ieu, dianggap minangka seni tari anu miboga konotasi négatif alatan ngaeksplorasi bagian-bagian sénsitip awak awéwé.
Padahal, gerakan sarupaning éta tumuwuh subur dina tari rahayat basisir.
Kanyataanana tari jaipongan éta henteu kitu.
“Seni tari anu dikreasi ku maestro tari Jaipong Gugum Gumbira nyaéta karya seni anyar dina dunya tari Sunda, anu dasar-dasarnya henteu ngan dicokot ti penca-silat, tapi ti sagala rupa seni tari rahayat anu tumuwuh di sakuliah wewengkon di Jawa Barat,” ceuk Eka Gandara, aktor teater kasohor ti Bandung, di sesela acara" Gumbira Sareng Kang Gugum: Nyukcruk Jaipongan ti Sungapanana, "anu dilaksanakeun ku Bale Rumawat Padjadjaran Unpad, digawé babarengan jeung Bank Jabar sarta Lingkung Seni Jugala, di Taman Bale Rumawat Padjadjaran, Unpad, Jln. Dipati Ukur-bandung.
Eka, sajaba dipikawanoh minangka aktor ogé dipikawanoh salaku ahli karawitan, anu neuleuman seni tradisional, kaasup silat di jerona.
Hadirna tari Jaipongan anu dina waktu éta meunang hahalang anu cukup kuat ti Pemda Jabar sarta inohong-inohong masarakat, nyieun Gugum Gumbira narik napas sarta ngayakeun perlawanan ku cara gerilya, nyaéta ngadegkeun sangar-sanggar Jaipongan di sakuliah Jawa Barat.
Sajaba ti éta, anjeuna ogé ngalatih Jaipongan ka sajumlah guru kasenian di meh unggal kota di Jawa Barat.
Kuring kaasup jelema anu ngarojong Gugum, waktu éta ambéh henteu putus harepan.
“Kuring ngerahkan sakabeh guru kasenian tradisional pikeun diajar tari Jaipongan,” ceuk inohong Pendidikan Dana Satia ieu.
Dasar-dasar tari rahayat sarta silat mangrupa inti gerak ti tari jaipongan.
Ti heula saméméh kuring nyiptakeun tari jaipongan, kuring nyiptakeun Tari Ketuk Tilu Pergaulan, anu ditampik ku masarakat tari.
“Tarian kasebut saterusna kembangan deui sarta dibéré ngaran Tari Jaipongan,” ceuk Gugum Gumbira.
Peuting éta, tari Jaipongan keur bubuka acara nyaéta Tari Jaipong Daun Pulus Keser Bojong dibawakeun ku Neneng Ening sacara tunggal, kalayan tabuhan musik karawitan garapan Samba Sunda.
Sanggeus éta disusul ku panampilan Rita Tila, anu mawakeun dua lagu karya Gugum nu kakoncara, nyaéta Serat Salira jeung Bulan Sapasi.
Karya Gugum anu dipidangkeun dina acara kasebut Sajaba Keser Bojong jeung Kawung Anten oge Rawayan sarta Penjug Bojong.
Sakumna karya tari kasebut dibawakan kalayan alus ku anak buah sarta asuhanana.
Sajaba ti éta, dipidangkeun ogé Tari Jaipong Kembang Ujung, hasil daya kreasi anak buah Gugum, nyaéta karya Awan Métro ti Padepokan Sekar Panggung.
Jentréng waditra musik kacapi ngaramekeun kagiatan miéling poé indung 22 Désémber anu dilaksanakeun para kaum ibu-ibu di gedong Galih Pawéstri, Kota Tasikmalaya, Jawa Barat, Salasa 22 Desember 2012.
Musik kacapi anu dipirig ku saurang siswi SMA 2 kota Tasikmalaya, Nidia Rénaningtyas éta sanggup ngahibur para kaum ibu-ibu PKK sarta masarakat umum anu ngarayakeun miéling poé indung.
Pintonan ngajentréngkeun waditra musik tradisional kacapi ieu mangrupa salasahiji tina runtuyan acara hiburan dina peringatan poé indung di Kota Tasikmalaya.
Nu metik kacapi téh nembangkeun tembang nu cukup ngabrangbrangkeun para kaum ibu-ibu kaasup Walikota Tasikmalaya, Syarif Hidayat reujeung istrina Ny Rosye Syarif Hidayat anu hadir dina acara éta.
Numutkeun Nidia, ngulinkeun musik kacapi dina kesempetan acara perayaan poé indung di Kota Tasikmalaya miboga kapuasan batin dina méré hiburan tradisional ka kaum ibu-ibu.
“Ieu minangka kado pikeun ibu-ibu di poé indung, yén saurang mojang masih resep kana waditra musik tradisional anu tinangtu nyieun reueus kaum ibu,” jelasna.
Manéhna nambahan, sanajan ngan ngawih dua tembang nu judulna 'Déwi Sartika' sarta 'Hariring Nukung' diharepkeun bisa méré hiburan anu nyieun kaum ibu reueus dina ngarasakeun hariring musik kacapi.
Samentara éta pupuhu panitia acara miéling poé indung di Kota Tasikmalaya, Ny Iyan, ngajelaskeun, diayakeunana acara ieu dipiharep bisa ngajadikeun kaum ibu jadi leuwih alus di sagala aspék.
Manéhna ngaharepkeun kaum ibu tetep bajoang méré anu pangalusna pikeun bangsa, masarakat jeung ageman sarta tetep narékahan ngajadikeun anak minangka generasi bangsa anu calakan sarta babakti ka kolot.
“Poé indung ieu minangka kereueus pikeun kaum awéwé hususna ibu pikeun ngajadikeun kaum ibu teuneung sarta basajan,” tegesna.
Pamaréntah Kabupatén Bogor kudu sagancangna nyieun aturan daérah (Perda) ngeunaan Banda Cagar Budaya (BCB).
Pangpangna, cacak geus aya UU Nomer 5 taun 1992 ngeunaan BCB, nyalametkeun tur mulasara BCB di Kabupatén Bogor téh hésé kénéh dipigawé.
“Perda ieu pisan anu engkéna bisa dijadikeun" pakarang "pikeun ngaropéa sarta nangtayungan BCB ti pihak-pihak anu henteu tanggungjawab,” ceuk Kabid Kabudayaan Disbudpar Kabupaten Bogor Djuanda Dimansyah.
Samentara pikeun mulasara BCB anu aya, pihakna masih ngarujuk kana UU kasebut, sarta ngainvéntarisir BCB anu sumebar di sakuliah wilayah Kabupaten Bogor.
Nepi ka ayeuna, ti 104 tempat (situs) jeung barang anu diperkirakeun BCB, pihakna geus ngainvéntarisir 25 situs, di antarana Batu Tulis Ciaruteun, Garisul, jeung Sumur Jalatunda di Kampung Budaya Sindangbarang.
“Urang réréongan jeung sakabéh unsur pikeun migawé ieu, aya ti ahli BCB, arkéolog, katut masarakat anu cicing di sabudeureun lokasi BCB,” sambungna.
Lain ngan BCB, barang-barang unik ogé milu didata.
Ku ayana Perda ieu, engkéna barang-barang bisa dijaga tur disalametkeun.
Djuanda ngécéskeun, aya sawatara klasifikasi pikeun nyaho naha barang-barang éta téh miboga ajén sajarah atawa henteu.
Di antarana, umur barang éta kudu geus di luhur 50 taun, sarta tempatna bisa dikembangkeun jadi pusat panalungtikan jeung atikan.
Sajaba invéntarisir, ngaraksa jeung mulasara BCB tetep dipigawé.
Salasahijina ku cara ngajaga barang-barang nu geus ditetepkeun sarta dikategorikeun BCB.
“Urang hayang ngaropéa BCB ieu sangkan bisa jadi hiji objék wisata nu bisa didatangan ku para turis,” pungkas manten camat Pamijahan ieu.
Dua bagian tulang manusa prasajarah kapanggih dina ekskavasi di wewengkon Guha Pawon Kabupatén Bandung Barat sawatara waktu kaliwat.
Saméméhna, geus direkonstruksi genep rorongkong manusa hasil tina panalungtikan di sabudeureun kawasan Guha Pawon ieu.
“Dina ekskavasi ayeuna, Balar (Balé Arkeologi) manggihan dua fragmen tulang, nyaéta sésa rahang sarta huntu manusa anu kacampur jeung sésa kadaharan,” ceuk panalungtik ti Balé Arkeologi Bandung, Lutfi Yondri.
Kawas diwartakeun saméméhna, Balé Arkeologi Bandung ngayakeun ekskavasi pikeun nuluykeun panalungtikan di kawasan Guha Pawon, salila dua minggu dimimitian Jumaah 20 Agustus nepi ka Saptu 4 September.
Ekskavasi ayeuna manggihan rébuan fragmen tulang, sésa kadaharan, sarta batu obsidian.
Kaitung saprak 2003, geus dipigawé tujuh kali ekskavasi di kawasan situs Guha Pawon.
Sapanjang waktu kasebut, geus junun direkonstruksi genep rorongkong manusa prasajarah, anu mindeng disebut "Manusa Pawon", kalayan rincian lima rorongkong ti Guha Pawon sarta hiji rorongkong ti Gunung Ujung, anu tempatna teu jauh ti Guha Pawon.
Kagenep rorongkong éta ngabogaan umur sarta génder nu béda-béda.
Kira-kira umurna 5.600 nepi ka 9.500 taun ka tukang.
Lutfi ngeceskeun, timuan dua fragmen rahang sarta huntu kasebut beuki nguatkeun sangkaan yén wewengkon Guha Pawon baheula dipaké tempat kahirupan manusa prasajarah.
Tapi, alatan fragmen anu kapanggih ngan saeutik, kecap Lutfi, rada hésé ngaidentifikasi naon génderna.
Manéhna ngira-ngira, henteu katutup kamungkinan baris kapanggih deui tanda kahirupan nu séjén dina mangsa prasajarah.
Pasalna, sacara kaelmuan kira-kira jalma anu ngeusian Guha Pawon dina mangsa prasajarah ngahontal 20 nepi ka 30 jalma.
Angka kasebut dipibanda kalayan ngitung rohangan anu diperlukeun manusa pikeun hirup, dibandingkeun estimasi lega Guha Pawon saméméh runtuh.
Dines Kabudayaan Jeung Pariwisata (Disbudpar) Kota Bogor bakal maténkeun dua kasénian has Bogor, nyaéta Rengkong Hatong jeung Lodong Bogoran.
Léngkah ieu keur antisipasi mun aya daérah séjén ngaku dua kasénian éta.
Heunteu saukur maténkeun, Disbudpar Kota Bogor oge bakal ngadata kasénian lianna, saperti tari, jeung banda cagar budaya.
“Léngkah ieu, bisa méré citra nu maneuh keur satiap daerah anu miboga kabudayaan has,” sanggem Kapala Disbudpar kota Bogor Adé Sarip Hidayat.
Lamun hak patén ieu mawa pangaruh nu hadé, Disbudpar kota Bogor pasti nedunan naon nu dianjurkeun ku pamaréntah pusat sangkan pamaréntah daérah maténkeun kasenian sarta budayana.
Sédéngkeun Kabid Kebudayaan Disbudpar Kota Bogor Syahlan Rasyidi ngajelaskeun, data nu geus katarima aya dua jénis kasénian Kota Bogor, nyaéta kasénian hatong jeung kasénian lodong bogoran.
Dua kesenian ieu jadi ciri has kota bogor.
Kasénian ieu dikembangkeun deui saenggeus lila teu di pintonkeun.
Inyana ogé nerangkeun, pangembangan ieu tangtuna miboga harti.
Komo, kasénian téh minangka produk budaya nu kudu dimumulé sabagé ciri hiji daérah.
Salain ti éta, kasenian ogé miboga ajén budaya jeung jadi daya tarik hiji daérah.
Dina denget ieu pihakna geus ngadata jeung ngainvéntarisir sakabéh kasénian jeung banda cagar budaya anu aya di Kota Bogor.
“Kabéh gé geus diinvéntarisir,” tegesna.
Kembang jalu (Amorphophallus titanium Becc) atawa leuwih dikenal salaku kembang bangké kiwari keur meujeuhna mekar di Kebon Raya Bogor (KRB).
Mekarna kembang anu jadi koléksi unggulan, sakaligus maskot KRB ieu masih bisa ditempo nepi ka sababaraha poé ka hareup.
Kajadian mekarna kembang jalu ieu kawilang langka, sualna tangkal nu sarua baris kembangan deui dina mangsa opat taun ka hareup.
Kembang bangké jenis kembang jalu ieu mangrupa tutuwuhan éndemik Pulo Sumatera.
Munggaran diidéntifikasi ku Odoardo Beccari, saurang ahli Botani asal Italia dina taun 1878.
Jenis kembang ieu ngan salasahiji ti 25 marga Amorphophallus, anu 18 marga di antarana nyaéta tutuwuhan éndemik Indonésia.
Samentara kembang nu keur mekar ayeuna, mangrupa koléksi KRB nu dibawa ti Lahat Sumatera Selatan taun 2009.
Mekarna kembang ieu nu munggaran salila jinisna anu dipelak di Kebon Raya Bogor.
Ku sabab mekarna téh teu lila, ukur sababaraha poé, dipastikeun loba jalma nu teu kabagian nempo kajadian ieu.
Dumasar hal ieu pihak KRB baris narékahan sangkan kembang jalu ieu bisa diawétkeun.
Alatan ukuran kembangna anu kaitung badag, prosés ngawétkeun kembang jalu ieu jadi bangga pisan.
Ku kituna, KRB ogé keur ngalalanyahan sangkan bisa gawé bareng jeung organisasi hortikultura internasional ti Koréa Kidul nu geus miboga pangalaman dina hal ieu.
Lamun usaha ngawétkeun kembang jalu ieu tinekanan, awétanana bisa dipajang di museum atawa dipamérkeun di tempat séjén keur kaperluan kampanyeu ka masarakat umum sangkan leuwih mikawanoh deui tutuwuhan éndemik Indonésia
Dines Pariwisata jeung Kabudayaan Provinsi Jawa Barat digawé babarengan jeung Komisi Nasional Indonésia pikeun UNESCO ngagelar "International Conference on Sundanese Culture" di Hotél Salak the Heritage.
Kagiatan éta boga tujuan pikeun numuwuhkeun kareueus masarakat Jawa Barat kana budaya Sunda sakaligus minangka modal pikeun pangwangunan nasional
Téma acara éta téh "Reinventing Sunda in Strengthening the Nasional Culture and Promoting Cultural Diversity" atawa "Manggihan Deui Budaya Sunda Dina Ngukuhkeun Kabudayaan Nasional sarta Ngapromosikeun Rinéka Budaya".
Acara éta ogé dieusi ku rupa-rupa kagiatan, di antarana konférénsi internasional, pameran jeung pagelaran seni, sarta ngadatangan ka Situs Batujaya Kabupatén Karawang.
Kagiatan éta dihadiran kira 350 pamilon ti sawatara golongan, diantarana instansi pamaréntah, akademisi, budayawan, LSM, sarta média.
Dina konférénsi anu dilaksanakeun poé Senén dibahas ngeunaan sajarah Sunda sarta pakait jeung kabudayaan-kabudayaan nasional sarta dunya.
Sajumlah panyatur ti Indonesia jeung luar nagari baris nyokot bagian dina konférénsi éta.
Salah sahijina nyaéta Pupuhu Komisi Nasional pikeun UNESCO Prof. Dr. Arief Rachman, Diréktur Titinggal Purbakala Kementerian Budaya jeung Pariwisata RI Dr. Junus Satrio Atmodjo, sarta Guru Besar Arkeologi Universitas Indonésia Prof. Edi Sediawati.
Dina poé anu sarua ogé dilaksanakeun pameran anu mintonkeun bukti-bukti sajarah Sunda ti tujuh musieum di Jawa Barat.
Sagala rupa titilar sajarah ti jaman megalitikum nepi ka jaman modern kasampak ngeusian sawatara stan di paméran éta.
Kapala Dines Pariwisata jeung Kabudayaan Jawa Barat Hérdiwan ngécéskeun, kagiatan éta boga tujuan ambéh masarakat Jawa Barat leuwih mikawanoh sacara jero ka budaya Sunda ku kituna bisa ngandelan rasa kareueusna.
Nurutkeun manéhna, dumasar maluruh sacara acak ka sajumlah sakola di Jawa Barat, kalolobaan siswa tacan nyaraho sajarah sarta budaya Sunda.
Ngaliwatan kagiatan éta, Herdiwan ngaharepkeun ambéh sakumna masarakat Jawa Barat bisa ngamekarkeun kacinta maranéhanana ka budaya Sunda ku kituna jadi modal dasar pikeun pangwangunan boh di tingkat régional boh nasional.
Ayeuna Balébat baris ngajak lalampahan néangan kadaharan has di Bogor, saréréa tangtu pada apal wewengkon Cijeruk Bogor.
Pikeun anjeun anu can apal jeung bingung pikeun néangan lokasi persisna, bisa tatanya arah Cipaku - Batutulis Bogor.
Tah sanggeus éta, tanya arah ka Cijeruk nu tembusna ka Caringin.
Leuwih écésna, lamun geus nuturkeun arah anu di sebutkeun, tanya waé arah ka Warso Farm, Perkebunan Durén Warso.
Lamun geus aya di jalur anu bener, ulah melang, baris ka panggih jajanan Laksa has Bogor anu rasana gurih.
Di palebah dieu, ulah bingung lamun jalanna heureut sarta ngaliwatan pilemburan.
Kira-kira 15-20 menit miang ti Istana Présidén Batutulis Bogor, tuluy tanyakeun jeung téangan padagang laksa anu aya pas di sisi katuhu jalan.
Di dinya aya gubug jeung padagangna maké tanggungan.
Mun bingung kénéh, tanya waé ka sing saha baé nu lalar di dinya, moal weléh aya nu ngabéjaan ieuh, da geus nyarahoeun tempat laksa nu dimaksud téh!
Tah, ieu menu laksa nu ngeunah téa, béda pisan jeung menu laksa anu kungsi diasaan di réstoran atawa di acara kariaan.
Ngahijina tahu, togé, daun suraung jeung kuah konéngna pas pisan.
Pokona, kudu nyobaan laksa has Bogor ieu.
Baheula sawaktu anu ngajualna masih kénéh Bapana, laksa ieu ngan buka ti jam 8 isuk-isuk, kurang ti jam 12 beurang geus béak.
Ayeuna mah anakna anu nyekel usaha laksa ieu, sasadiaanana dilobaan, jadi beurang ogé masih bisa ngarasaan.
Lamun aya waktu, sok geura nyimpang ka laksa has Bogor iyeu!
Masarakat geunjleung ku raména warta di média massa ngeunaan leungitna Batu Kuya, batu mirip kuya anu bahanna tina andésit, panjangna 6, 7 méter, lébar 3, 5 méter, panjang beuheung 2,4 méter, sarta beuratna kira-kira 50 ton ieu diperkirakeun titinggal ti karajaan Tarumanagara sakitar abad ka-5 Maséhi.
Batu Kuya diala ti tempat asalna, Walungan Cimangeunteung, Kampung Cisusuh, Désa Cileuksa, Kecamatan Sukajaya, Kabupatén Bogor 23 September, dibawa ka Jakarta maké wahon trailer.
Ayeuna batu téh keur "ngadungkuk" di gudang CV. Karya Budi Mulya, Jalan Cilincing No. 23 Tanjungpriok, Jakarta Utara sabari ngadagoan diékspor ka luar negri.
Teu antaparah pindahna Batu Kuya ti kawasan sakitar Leuweung Lindung Haurbéntés ka Jakarta jadi padungdengan anu rongkah di antara warga masarakat, hususna nu miboga perhatian kana masalah budaya jeung lingkungan.
Anu jadi bahan padungdengan téh sabudeureun légalitas pindahna ieu Batu Kuya ti kawasan Haurbéntés, jeung statusna naha asup banda cagar budaya atawa henteu?
Geus réa anu ngetrukkeun pamanggihna ngeunaan hal ieu, boh ti para pajabat, para ahli sajarah jeung arkéologi, sarta warga masarakat umum kaasup ogé budayawan.
Pihak Dines Kabudayaan jeung Pariwisata Kabupatén Bogor geus ngalaporkeun kajadian leungitna Batu Kuya ieu ka Polrés Bogor, pikeun ngajaga kamungkinan batu ieu dibawa ka luar negri.
Sagédéngeun éta, dumasar paréntah ti Mentri Kabudayaan jeung Pariwisata, Diréktur Jéndral Sajarah jeung Purbakala dina tanggal 28 Séptémber 2008 ngabentuk hiji tim pikeun nyukcruk status Batu Kuya anu diduga salaku banda cagar budaya (BCB).
Tim ieu tanggal 29 Séptémber 2008 ngajugjug ka lokasi situs di Walungan Cimangeunteung pikeun néangan pituduh ngeunaan status Batu Kuya.
Ogé ngalakukeun wawancara ka warga masarakat di dinya.
Diteruskeun isukanana 30 September mariksa kaayaan Batu Kuya di gudang CV. Karya Budi Mulya, Jakarta Utara.
Tim ieu dina kacindekanana nyebutkeun, Batu Kuya téh mangrupa batu alam biasa, jeung teu aya campur leungeun atawa hasil rékacipta manusa, sahingga batu téh teu bisa disebut artefak.
Lian ti éta, batu téh teu dikaramatkeun ku masarakat anu aya di sabudeureunana.
Ngan pikeun nangtukeun status Batu Kuya sacara pasti, tim ieu ngusulkeun sangkan dibentuk tim husus nu bisa digawé kalayan daria dina waktu anu leuwih nyukupan.
Émbaran ti jajaran Departemén Kabudayaan jeung Pariwisata anu nyebutkeun Batu Kuya téh ngan ukur batu alam biasa meunang koméntar jeung kamandang ti sawatara pihak.
Sajarawan senior Prof. Uka Tjandrasasmita, miboga kayakinan yén Batu Kuya titinggal ti jaman karajaan Tarumanagara.
Numutkeun manten Diréktur Perlindungan Peninggalan Sejarah dan Purbakala ieu, Purnawarman salaku raja Tarumanagara mumuja Déwa Wisnu, sedengkeun Wisnu miboga kamampuh pikeun ngarupa atawa ngawujud jadi sarupaning sasatoan, salasahijina téh dina wujud kuya.
“Ku kituna di jaman Purnawarman mah kuya téh kaasup sato anu suci,” jéntréna.
Hal nu méh sawanda didugikeun ku Dr. Agus Arismunandar, arkéolog ti Fakultas Ilmu Budaya UI dina acara Konferénsi Pérs ngeunaan Batu Kuya di Kampus UI Dépok 10 Oktober.
Iwal ti ngahaminan naon anu dijéntrékeun ku Prof. Uka, Agus ngadadarkeun yén salian ti Batu Kuya, sebutan Batu Kuda anu remen dicaturkeun ku masarakat satempat, bisa ogé dipatalikeun jeung raja Purnawarman.
Purnawarman, ceuk Agus, ngandung harti baju perang anu sampurna (purna = sampurna, warman / varman = baju perang, ti basa Sansekerta).
Dina mitologi Wéda kuna atawa Hindu kuna, hiji-hijina déwa nu mamaké baju perang nu sampurna nyaéta Déwa Surya.
“Di sagédéngeun nyembah Déwa Wisnu, rupa-rupana Purnawarman ogé nyembah Déwa Surya.
Tinangtu, Déwa Surya ieu miboga tutumpakan, nu teu aya lain mangrupa kuda!” Agus nerangkeun kalayan atra.
Lobana patanyaan ti para pihak nu hayang geura aya putusan anu jelas ngeunaan status Batu Kuya, Balai Pelestarian Peninggalan Purbakala (BP3) Sérang ngabentuk tim invéstigasi anu digawé salila saminggu ti mimiti Senén 20 Oktober.
Hasilna, tim ieu netepkeun yén Batu Kuya mangrupakeun batu alam biasa jeung lain BCB.
Dina panalitian tim BP3 ogé mucunghul fakta séjén, nyaéta tempat asal Batu Kuya di Walungan Cimangeunteung henteu kaasup wilayah Leuweung Lindung Haurbéntés sakumaha nu réa diwartakeun saméméhna.
Katerangan ieu ditepikeun boh ku aparat Désa Cileuksa, pihak perhutani, ogé ti Taman Nasional Gunung Halimun Salak.
Meunang béja saperti kitu, pihak Disbudpar Kabupatén Bogor, anu salila ieu tihothat ngupayakeun Batu Kuya balik deui ka tempatna, negeskeun moal neruskeun usahana kusabab geus lain wewenangna deui.
Ku Disbudpar kawenangan kasus ieu baris dialihkeun ka Dinas Pertambangan.
Lalakon Batu Kuya mémang can nepi ka tungtungna, tapi nilik kana perkembanganana anu nyampak, sigana mah mingkin ipis waé kamungkinan manéhna bisa mulang ka imahna.
Saban taun urang Islam mayeng ngareuah-reuah dua kali poéan lebaran: nyaéta Lebaran Idul Fitri jeung Lebaran Idul Adha.
Lebaran Haji atawa Id Al-Qurban atawa Id Al-Adha atawa Id Al-Kabir hartina hari raya besar (lebaran gedé).
Ari lebaran Idul Fitri atawa Id Al-Fitr atawa Id Al-Saghir hartina hari raya kecil (lebaran leutik).
Tapi, di Indonésia mah kalahka lebaran leutik nu pangraména direuah - reuah téh.
Sebutan séjén Lebaran Idul Adha nyaéta lebaran Rayagung.
Ari Lebaran Idul Fitri mah nelah boboran siyam atawa lebaran puasa.
Bobor hartina buka, teu puasa.
Patali jeung kabudayaan Sunda, nyuméndér kana asbabun nujulna, istilah ‘lebaran’ paling hanteu nyuméndér kana dua kecap: ‘lebar’ jeung ‘lubar’.
Tina éta kecap urang bisa ngajujut robahna Id Al-Fitr jadi poéan ‘lebaran’.
Dina ahir Ramadhan méméh solat Id, urang Islam kudu geus mayar jakat pitrah atawa jakat Al-Fitr.
Jakat pitrah gé mangrupa salah sahiji runtuyan tina Ramadhan jeung Lebaran.
Jakat pitrah téh sahanteuna pikeun méré rasa kabagjan keur golongan nu kaasup mustahik, nu masakat téa.
Istilah ‘lebaran’ méh sarimbag jeung ‘lubaran’.
‘Lubaran’ sarua jeung ‘bubar’, ‘leungit’, atawa ‘break’ (béak).
Lubar idah, upamana, hartina béak masa idah.
Lubar puasa hartina teu puasa.
Anapon ngalubarkeun dosa hartina ngaleungitkeun (ngahampura) dosa.
Kangaranan manusa tangtu moal bener salawasna.
Kakeunaan ku sipat lepat jeung luput.
Dosa di papada jalma mah hésé dileungitkeunana.
Padahal Alloh SWT mah lautan pangampura.
Kacida héséna nangénan jalma wakca balaka ngaku kasalahanana.
Mana komo kudu ménta hampura ka sahandapeun.
Wuih, jarang kabina-bina.
Nu jadi cukangna mah urusan géngsi asa pangaingna.
Ngan manusa nu jembar manah nu ngaku kana kasalahanana.
Ku kituna, ménta hampura dina poéan lebaran Idul Fitri mangrupa wanci nu kawilang mustari.
Momen nu ngeunaheun.
Ari sabab, dina éta wanci, silihhampura téh geus lain baé nedunan paréntah Gusti Nu Maha Suci, tapi ogé geus jadi tradisi.
Éta tradisi téh tradisi silaturahmi, tradisi nu islami, tradisi nu kudu terus diréproduksi.
Sabab, silihhampura dina poéan lebaran mangrupa salah sahiji cara nu murah jeung gampang pikeun silihlubarkeun dosa.
Hanjakal, wanci silih lubarkeun dosa téh mindeng dirécokan ku hal nu teu perlu.
Éta momen kalahka dilelebar.
Dipiceun teu puguh.
Samalah, sabot ngalakonan bulan Ramadhan téh lain katakwaan nu jadi udagan, tapi satékah polah bisa ngareuah-reuah poéan lebaranana.
Nyaéta pésta pora hura-hura alias ngamonyah-monyah bangsaning hal nu teu puguh.
Nya gubrag wé istilah ‘lebaran’.
Minangka pangaruhna, urang luareun Islam gé bisa ngamanpaatkeun ceuyahna poéan Lebaran.
Pasar ramé ku nu pelesiran.
Toko pakéan gegek ku nu balanja.
Tukang dagang daging ciweuh ku nu barang beuli.
Samalah tikét beus jeung karéta api ti anggalna mula geus beak ku nu marudik.
Kapan ayeuna ge di sajumlahing stasiun karéta, tikét pikeun mudik jeung balik deui téh geus saréép.
Ku kituna, hajat pangrongkahna warga Indonésia nyaéta hajat Lebaran.
Ari baheula mah nu mudik téh umumna kaum buruh, kuli kasar, tukang sayur, atawa karyawan pabrik, kiwari mah jalma jugala atawa dununganana gé parebut tempat jeung bawahanana geusan hiji kecap: mudik!
Mémang, tradisi mudik Lebaran téh bisa nyababkeun manusa kana proses ‘desakralisasi’ ibadah.
Pola ‘konsumérisme’ dihenteu-henteu gé beuki ngagalaksak.
Ku kitu téh nyababkeun ma’na puasa bisa leungiteun hikmah jeung dangiangna.
Padahal bulan Ramadhan meredih urang sangkan bisa hirup basajan.
Teu dihalalkeun milampah sikep ngalelebar.
Mana komo bari diémbohan ku sikep pamér matéri malar katangar ku batur.
Emh, boa nu dibibita ku urang mah kasigeung mamaras rasana.
Muhun, enya gé rupa fisikna bangun nu tiis, boa haténa mah bati lumengis.
Hal éta téh malar dina nyorang lalakon kahirupan urang bisa mulus rahayu, berkah salamet, taya pacogrégan, teu pahiri-hiri, teu pakia-kia.
Ku silihhampura dipiharep dina hirup kumbuh sapopoé urang bisa sauyunan sabilulungan, éstuning tiis ceuli hérang mata caang hate.
Sajeroning kitu, embung sarta ngamanpaatkeun momen Lebaran, program-program media satékah polah midangkeun acara nu bau-bau religious Islam.
Hal éta téh tujuan utamana mah, asana, taya lian sakadang iklan.
Mareng jeung majuna téknologi, jasa télékomunikasi, hususna hénpon, pangaruhna dina Lebaran beuki baé karasa.
Nyedek ka Lebaran sms (pesen singget) disebar ka kulawarga, baraya, tatangga, atawa kawawuhan liana.
Kapan fatwana gé ‘kuring ngasms tanwandé kuring aya’.
Bangun embung éléh gandang, para seniman gé ngareuah-reuah Lebaran ku carana séwang-séwangan.
Manakomo pikeun nu ngarulik karia sastra.
Maranéhna ngamanpaatkeun momen Lebaran minangka salasahiji sumber ilham jeung garapeun.
Kapan, cenah, sastra téh eunteung tina kahirupan.
Nya, gubrag wé ‘Takbiran’, sajak nu diréka ku Berthol Damsahauser.
AA Navis nulis cerpen ‘Tamu Yang Datang di Hari Lebaran’.
Ari ‘Menjelang Lebaran’, ‘Ziarah Lebaran’, atawa ‘Lebaran Ini Saya Harus Pulang’ mah cerpenna Umar Kayam.
Kumaha dina sastra Sunda?
Kapan aya Étti RS, nu ngarang sajak ‘Sungkeman Poé Lebaran’ téa, atawa Rosyid E Abby nu ngagurit sajak ‘Gusti’, ‘Syawal 1425’, jeung ‘Langit Romadon Dinten Kamari’.
Akhirul kalam, urang lenyepan pada pamungkas tina sajak ‘Sungkeman Poé Lebaran’ karya Étti RS nu dikarang taun 1986.
Sigana loba jalma tacan nyaraho 18 Séptémber geus ditetepkeun ku Organisasi Awi Sa-dunya (World Bamboo Organization WBO) minangka poé awi sadunya.
Maksud ditetepkeunana hal ieu sangkan bisa ningkatkeun kasadaran masarakat kana pentingna mangpaat awi keur kahirupan di sakuliah dunya.
Di tingkat nasional, kampanyeu pentingna awi sakaligus miéling poé awi sadunya sabenerna geus dilakukeun pamaréntah, dina hal ieu kamentrian lingkungan hidup (KLH) ti sataun ka tukang.
Harita pamaréntah baris ngembangkeun poténsi leuweung awi salaku tangkal anu bisa ngajaga ékosistim jeung konsérvasi sumber cai baku di sakuliah Indonésia.
Salila ieu, kakara Provinsi Bali anu ngagarap sarta ngembangkeun leuweung awi kalawan enya-enya.
Tempatna di Gianyar, Bali aya leuweung awi anu legana 500 héktar anu dikokolakeun ku pamaréntah satempat dihususkeun pikeun konsérvasi sumber cai.
Sagédéngeun miboga niléy ekologis jeung mangpaat konsérvasi cai, awi ogé miboga niléy ékonomi nu kacida gedéna.
Ku kituna Pihak KLH nyarankeun ka pihak provinsi sangkan ngalaksanakeun program ieu kalayan daria.
Ngan sigana, kampanyeu pamaréntah pakait pentingna awi keur kahirupan, ogé ngeunaan poé awi sadunya can nepi ka masarakat di tingkat handap.
Kitu ogé kagiatan nu pakait jeung miéling poé awi sadunya sepi diwartakeun ku media.
Padahal aya sababaraha élémén masarakat nu henteu waé ngan saukur miéling poé awi ieu, tapina sakaligus ogé ngayakeun kagiatan nyata melak bibit awi di sabudeureun lingkunganana.
Dina poé Ahad (22 / 9 / 13) sahenteuna aya dua tempat di wilayah Bogor anu ngalaksanakeun kagiatan melak bibit awi masal pakait miéling poé awi sadunya.
Anu ka-hiji di Désa Ciomas Rahayu, Kecamatan Ciomas jeung nu ka-dua di Kampung Budaya Sindangbarang (KBS), Désa Pasir Eurih, Kecamatan Tamansari.
Duanana aya di wilayah Kabupatén Bogor.
Kagiatan melak awi di Désa Ciomas Rahayu dikokojoan ku Kampoeng Belajar, hiji lembaga swadaya masarakat nu paduli kana atikan masarakat di luar sakola.
Dina kagiatan ieu Kampoeng Belajar gawé bareng jeung Komunitas Bambu Nusantara sarta Banten Creatif Community (BCC).
Katémbong warga, ti budak nepi ka kolot, gotongroyong marelak awi nu bibitna geus disadiakeun ku Pihak BCC.
Dina kasempetan ieu Dédén Wibawa, pupuhu Kampoeng Belajar ngajéntrékeun, maksud kagiatan ieu sangkan bisa mucunghulkeun kasadaran masarakat kana pentingna kagunaan awi nu dipelak.
Ku sabab awi miboga loba mangpaat, boh keur konsérvasi, nyumponan kaperluan keur sandang, pangan, jeung paimahan, ogé miboga kagunaan keur kaséhatan.
“Cindekna awi téh miboga niléy ékonomi nu hade,” teges Dédén.
Samentara di KBS, satutasna acara melak awi babarengan di sabudeureun KBS, warga ogé diajak miluan acara diskusi ngeunaan pentingna awi keur kahirupan.
Acara diskusi nu tempatna di Balé Pangriungan KBS ieu, dihadiran ku pupuhu KBS Maki Sumawijaya, para aktivis lingkungan, jeung warga satempat.
Salaku narasumber dina acara diskusi ieu, nyaéta Kang Muqodas ti BCC.
Pupuhu Déwan Pembina Paguyuban Pasundan H. Ginandjar Kartasasmita ngajak inohong sarta sakumna masarakat Jawa Barat ngabogaan tekad rek ngawujudkeun sarta ngadorong Ki Sunda jadi pamingpin bangsa.
“Urang kudu miboga tekad dina taun 2014 atawa 2019 kudu aya pamingpin bangsa ti Jawa Barat, hususna urang Sunda, sahenteuna pikeun posisi wakil présidén, tapi lain kuring jelemana,” ceuk manten Pupuhu DPD RI ieu di Sumedang.
Mun nilik Kabinét Indonésia Bersatu (KIB) II anu kakara dibantuk dina pamaréntahan anyar hasil Pemilu 2009, minangka salah saurang inohong Ki Sunda, Ginandjar ngaku cukup ngarasa reueus.
“Urang ngarasa reueus ku ayana genep urang putra putri anu ngabogaan akar tur kaitan jeung Jawa Barat anu asup dina jajaran menteri Kabinét Indonésia Bersatu II,” pokna.
Tapi sabalikna, Ginandjar ogé sempet nyeselkeun ayana kamandang dina waktu proses Pemilu Présidén 2009 anu miboga poténsi nurunkeun daya tawar masarakat Sunda di kancah pergaulan nasional.
Dina waktu pemilu kamari kungsi mecenghul kamandang ti inohong Sunda yén can waktuna urang Sunda mingpin nagara.
Padahal, faktana suku Sunda téh kapan suku kadua panglobana di Indonésia, jeung ngabogaan potensi nu euyeub, sarta réa kader-kader anu meujeuhna pikeun mingpin bangsa.
“Tapi, urang (Ki Sunda) tétéla tacan bisa sarta jigana masih kurang percaya diri,” pungkasna.
Salaku urang Sunda anu cicing di daérah wates antara Jawa Barat jeung Jakarta, miara kasundaan di lingkungan sorangan éstu lain pagawéan énténg-énténg.
Anu pangkatempona mah dina masalah basa.
Miara basa di tempat di mana kalolobana jalma teu maké éta basa, éstu susah.
Padahal sacara formal, di sakola-sakola anu aya di tatar Sunda, umumna basa Sunda tetep mangrupa salasahiji mata ajar anu diayakeun di sakola.
Mun ditalungtik ku naon gerakan-gerakan lokal saperti kasundaan, éstu kurang ajén, boh di tataran nasional atawa di lokal sorangan.
Kasundaan atawa ampir kabéh gerakan anu sipatna lokal mémang nyanghareupan hahalang anu sarupa.
Jadi lain di urang wungkul, tapi di dunya anu mana baé.
Kanibalisasi budaya éstu lain barang anéh.
Kanibalisasi budaya téh nujul kana ngaheureutanana hiji budaya ku sabab kadeseh ku budaya séjén anu leuwih punjul.
Jeung memang, salaku jalma modéren, urang teu kudu sieun mun proses kanibalisasi ogé jadi ‘jurig’ anu terus mantengan budaya Sunda.
Tinggal naon anu kudu dikuatkeun sangkan budaya Sunda teu leungit dikanibal ku budaya séjén.
Sok sanajan teu saderhana, sabenerna mun dilenyepan, gerakan ékonomi jeung pulitik ngarupakeun instrument anu pangkuatna jang miara budaya.
Saderhanana urang ngeunteung kana budaya pop anu ayeuna tumuwuh di mana-mana.
Kunaon budaya éta jadi ‘rujukan’, maroji’, atawa référénsi budaya kiwari, sabab budaya pop ieu ditumpangkeun kana sistim ékonomi anu ayeuna aya.
Coba baé tingali, naon istiméwana baju anu rada morosot anu ayeuna keur loba dipaké ku para nonoman?
Kitu deui, naon istiméwana make calana péndék keur wanoja anu taun 2009 méh jadi benchmark papakéan?
Dua patanyaan anu jadi conto istiwéwa di luhur, jawabanana nyaéta: urang sacara teges ningali yén hiji produk téh dikawinkeun kana sistim ekonomi anu aya.
Coba mun sacara ékonomi maké calana rada morosot jeung calana pendek téh teu nguntungkeun (para produsénna), pasti kurang promosina, lajuna saeutik anu makéna, antukna mah teu ngajadikeun heuyah ékonomi.
Sabenerna aya deui conto séjénna, kumaha ékonomi numpang kana kakayaan lokal.
Hal ieu gé geus diterapkeun, ngan can pati mahabu.
Geura wé, mun urang ngalalar ka Garut (da ieu pisan anu katinggali ku kuring) aya provider komunikasi, dina hal ieu XL jeung Kartu AS ngagunakeun basa Sunda dina kampanyeuna.
Kitu deui di Rangkas atawa Lebak Banten.
Kartu Tri malah nampilkeun urang Baduy (Kanékés) jang modélna bari maké basa Sunda dina spandukna.
Kuring ngabayangkeun, coba mun kabéh produk iklan anu aya boh anu produk elektronik—iklan di Radio, TV, internet — jeung iklan di media ruang—Koran, majalah, jeung billboard — kudu ngagunakeun basa local atawa basa satempat, pan lumayan.
Kitu deui dina pulitik.
Di tatar Sunda, kasundaan mémang teu sateuas di daérah séjén.
Sok wé buktikeun, ti 100 persén wawakil daérah pamilihan anu aya di wewengkon Sunda, naha kabéh urang Sunda.
Kuring kaasup anu liberal mun kasundaan dina pulitik teu kudu diwakilan ku getih (nasab) tapi ku sumanget jeung loyalitas.
Jadi urang Sunda sacara pulitik cukup mun éta wakil atawa sulur urang di DPR téh aktip nyorakeun kapentingan rahayat Sunda, tur rahayat urang Sunda.
Harti konkritna nyaéta sing saha baé meunang jadi wawakil urang Sunda sacara pulitik salila maranéhna ngabogaan niat jang ngamajukeun tatar Sunda katut Indonésia.
Kumaha stratégina sangkan gerakan ékonomi pulitik kasundaan téh bisa jalan sabari mulus?
Mun diringkeskeun, upama urang rék ngajadikeun inti budaya Sunda aya dina gerakan ékonomi -, urang kudu balik deui kana hal anu kacida pentingna dina kahirupan urang, nyaéta atikan.
Salila ieu, kasundaan jadi jauh, malah ti urang Sunda sorangan, ku sabab atikanana salah lampah.
Conto kongkritna, nalika atikan diajarkeun, salian ti saeutik pisan anu maké basa sorangan, ogé langka pisan mata ajar anu pakait jeung kaarifan lokal Sunda.
Sahenteuna, bisa mun urang ngagunakeun conto-conto anu aya di sabudeureun urang sorangan, saperti ngagunakeun istilah Sunda boh keur ngaran tempat, barang atawa kajadian.
Hal ieu tangtuna bisa ngawanohkeun ka barudak ngeunaan kakayaan budaya Sunda.
Implikasina, sadaya pihak anu pakuat pakait jeung Sunda kudu ngariung deui.
Ngarumuskeun arah jeung sistim atikan anu aya di wewengkon urang Sunda, katut ngaévaluasi sakabéh kurikulum anu aya di sakola-sakola.
Conto, intina tetep diajar fisika, tapi conto anu dipaké kudu pakuat-pakait jeung budaya atawa khazanah Sunda.
Memang ieu lain pagawéan énténg jeung leutik
Tapi mun pamaréntah daék ngamimitianana, teu aya istilah telat.
Komo deui mun urang bisa nyieun ‘terobosan’ jalan anyar jang sistim atikan di tatar Sunda.
Ieu bisa disebut salaku jalan anyar gerakan kabudayaan.
Nangtukeun arah urang Sunda memang lain wewenang pamaréntah atawa saha baé tapi urang Sunda sorangan.
Tapi teu aya salahna, salaku pamimpin di tatar Sunda, pamaréntah jeung sadaya pihak ningali yén kabutuhan miara kabudayaan Sunda geus ngarupakeun kabutuhan.
Kabutuhan keur nanjeurkeun ajén kasundaan mangrupa amanat budaya keur saha baé anu ayeuna jadi kapercayaan rahayat.
Sabab di jerona némbongkeun kautamaan-kautamaan, saperti idéntitas kasundaan.
Tah kusabab kitu, geus waktuna mun urang ngalakukeun hal anu fundamental, nyaéta ngarévisi sakabéh sistim anu méré dorongan kana kabudayaan Sunda.
Dina hal ieu sistim atikan.
Salian ti éta, pamarentah, salila teu ngalanggar katangtuan hokum, bisa ngaupayakeun ‘kampanyeu terselubung’ dina média-média anu bisa digunakeun jang miara budaya.
“Man jadda wajada”, saha anu keyeng tangtu pareng, ceuk paribasa.
Hartina, mun urang nempo ieu lain gerakan anu leutik, éstu sabalikna ngarupakeun gerakan gedé, teu kudu rempan mun urang wani ngamimitian ti ayeuna.
Mun nyutat kasauran tokoh Sunda bari ulama Aa Gym, urang ngawitan ti nu gampang; ti nu leutik; ti ayeuna kénéh.
Kotak-kotak téh digambar di luhur taneuh maké kapur bodas.
Rizal ajleng-ajlengan ti kotak kahiji ka kotak-kotak saterusna.
Babaturan sasakolana di SDN Pasanggrahan 3, Kec. Cilawu, Kab. Garut aya anu arulin gatrik, pérépét jéngkol, rorodaan, nepi ka sorodot gaplok.
Réntétan kaulinan tradisional Sunda kasebut nyampak basa diayakeun Pasanggiri Kaulinan Barudak Urang Lembur di lapang Ngamplang, Désa Cimaragas, Kacamatan Cilawu, Garut, Rebo (12 / 5).
Cacak dina téma kaulinan barudak, pamilonna henteu ngan barudak, nu geus déwasa gé aya nu milu ilubiung kana acara éta, minangka bagian ti tilu belas pamilon wawakil kacamatan sakabupaten Garut.
Gelaran pasanggiri kaulinan barudak ieu mangrupa salah sahiji usaha pikeun ngamumulé kaulinan tradisional.
Sabab, kiwari barudak leuwih gumbira aya di hareupeun layar komputer ngulinkeun kaulinan online atawa ulin katangkasan liwat pakakas saperti Playstation, Nintendo, jeung satérusna, sedengkeun kaulinan barudak tradisional mimiti kapohokeun.
“Ngaliwatan kaulinan, urang, ti mimiti budak nepi ka kolot, diajar pikeun mikanyaah budaya Sunda,” ceuk Wakil Bupati Garut Diky Candra.
Kaulinan anu dilombakan, dimimitian ku sondah, gatrik, pérépét jéngkol, bebedilan, rorodaan, kelom batok, jajangkungan, sarta éngklé.
Keur nangtukeun nu meunang, dipungkas ku kaulinan sorodot gaplok.
Di antara kaulinan nu dipasanggirikeun, bebedilan jadi nu panghéséna.
Saeutik pisan pamilon nu langsung bisa keuna kana sasaran dina sakali némbak.
Rata-rata kudu ngulang puluhan kali.
Teu aya pamilon nu terus ambek, alatan sasaranna teu keuna baé.
Pamustunganana manéhna teu neruskeun usahana sabab lawanna geus ngahontal gurat leuwih tiheula.
Kaulinan bebedilan ieu boga mangpaat diantarana pikeun ngasah konséntrasi budak.
Kaulinan barudak jaman baheula memang loba, rupa-rupa, sarta euyeub ku ajaran, ceuk légégna mah pinuh ku filosofi.
Kaulinan éta muncul teu leupas tina lingkungan tempat éta barudak tumetep.
Barudak anu ngalaman budaya tatanén, jauh ti pangwangunan modern, hirup di tengah sérang (sawah), huma, jeung walungan pasti kungsi ngasaan ngulinkeun kaulinan-kaulinan di luhur.
Salila aya amparan taneuh kosong di dinya aktivitas ulin baris dipigawé, terus sanajan peuting geus manjing gé.
Wewengkon Garut wewengkonna mangrupa sérang, ladang, jeung walungan di mana-mana.
Tapi, dina kahirupan nyata, kaulinan kasebut kiwari geus kasingkirkeun ku jaman.
Bareng jeung ngilesna amparan lapang tempat ulin, panerus nu ngulinkeun kaulinan baheula gé milu leungit.
Kabiasaan ulin mimiti robah, bareng jeung sumarambahna téknologi visual modern, nu napak ka unggal wewengkon.
Arang langka di jaman kiwari mah manggihan jalma réa di hiji lembur babarengan marak lauk di walungan.
Padahal tepi ka taun 70-an masih kénéh sering kagiatan ngala lauk babarengan ieu dilakukeun ku masarakat Sunda nu aya di sakuliah tatar Sunda.
Marak téh mangrupakeun kagiatan ngala lauk, biasana babarengan ku jalma lobaan ku jalan mendet walungan sangkan cai lebah hilirna jadi saat.
Ku sabab kasaatan, lauk nu aya di dinya jadi gampang dialana.
Biasana walungan nu diparak téh nu ngamalirna cai teu pati gedé atawa nalika usum halodo.
Marak lauk ogé bisa dilakukeun di sétu atawa talaga, ngan tangtuna sétu atawa talagana nu teu pati gedé.
Tina remenna kagiatan marak di hiji tempat mangsa baheulana, nepi ka mucunghul toponimi nu nujul kana kagiatan ieu, nyaéta: parakan, nu hartina walungan nu sering jadi tempat marak.
Aya sawatara ngaran tempat nu ngagunakeun kecap parakan, contona: Parakan Salak di wewengkon Sukabumi, Parakan Muncang jeung Parakan Baranangsiang di Bogor.
Ka béh dieukeun, nalika masarakat geus wanoh kana bahan kimia atawa barang nu matak nyieun mabok lauk-lauk nu aya di walungan, ngala lauk babarengan téh henteu diparak deui, tapi ditua.
Nua lauk di walungan sok ngagunakeun déris atawa apu.
Balukarna lain lauk nu garedé waé nu ditéwak ku cara kieu téh, tapi lauk nu laleutik gé milu paraéh.
Leuwih ti kitu ékosistim walungan ogé jadi cemar.
Kitu deui saprak masarakat akrab kana téhnologi listrik, ngala lauk téh maké cara disetrum sagala.
Ari listrikna dihasilkeun tina bateré nu diatur voltaseuna sangkan teu gedé teuing, tapi cukup pikeun nyieun lauk di walungan jadi kalenger.
Ngan ngala lauk maké setrum mah teu dilakukeun babarengan ku loba jalma, tapi ngan ukur ku sababaraha jalma wungkul.
Cara siga kieu ogé sarua ngabalukarkeun lauk nu laleutik paraéh.
Réana cara ngala lauk anu leuwih praktis, ngabalukarkeun kabisaaan marak lauk jadi katélér-télér, antukna mah kapopohokeun.
Nepi ka barudak ayeuna mah geus teu nyahoeun deui cara-carana ogé.
Padahal tina kagiatan marak lauk ieu, réa mangpaat nu baris kahontal.
Sagédéngeun keur nyumponan kabutuhan deungeun sangu nu ngandung protein héwani, marak lauk ogé bisa miara rasa silih tulungan jeung gotong-royong di antara batur salembur.
Teu kitu kumaha, da ari mendet walungan mah kudu dilakukeun ku saréréa, teu bisa ngan ngandelkeun saurang atau dua urang wungkul.
Biasana dina marak téh, nu diala ngan lauk nu garedé wungkul, nu geus meujeuhna keur deungeun sangu, sedengkeun lauk nu laleutik mah teu dirogahala.
Hal ieu méré lolongkrang mangsa ka hareupna pikeun ngajadikeun walungan téh bisa diparak deui dina waktu-waktu nu tangtu.
Marak lauk ogé teu ngabalukarkeun walungan jadi cemar, ku sabab teu maké alat atawa barang anu ngaruksak lingkungan walungan.
Lian ti éta, marak lauk ogé bisa dipaké keur ngaleungitkeun kapusing, ku sabab pagawéanana nu pikaresepeun.
Sukan-sukan di walungan bari jeung murah tur meriah.
Ogé bisa dilakukeun ku sing saha baé, boh budak, boh kolot, lalaki jeung awéwé gé bisa, kari daékna baé.
Marak di Walungan Cileunbarang.
Di sela-sela upacara séréntaun di Kampung Budaya Sindangbarang (KBS) awal taun 2009 ieu, kungsi ogé diayakeun acara marak lauk pikeun sakumna warga masarakat di dinya.
Acara marak lauk atawa sok disebut ogé munday, dilakukeun Kemis (8 / 1) pasosoré.
Harita, walungan nu dijadikeun tempat marak téh, nyaéta walungan Cileunbarang anu ngamalir di antara areal pasawahan anu masih kénéh upluk-aplak.
Sanajan hujan girimis terus-terusan ngaririncik di wilayah Sindangbarang ti isuk kénéh, tapi henteu ngendorkeun sumanget warga dinya katut sabudeureunana pikeun milu aub dina acara ieu.
Sapanjang walungan nu geus ditandaan ku parawari pikeun dijadikeun tempat munday, geus ti beurang kénéh dipinuhan ku masarakat nu hayang ancrub milu moro lauk.
Ti mimiti barudak, para mojang jeung jajaka, nepi ka aki-aki jeung nini-nini geus tumplek karumpul.
Sawaréhna geus siap marawa kantong kérésék keur wadah lauk.
Kitu deui anu daratang ngahaja ngan hayang jadi panongton, geus ngaliud narangtung sisi walungan.
Hawa tiis bakating ku hujan girimis sapanjang poé nu dibarung ku hiliwirna angina mijih, sama sakali henteu jadi hahalang.
Kabéhanana ogé harayang nyaksian dihirupkeunana deui tradisi marak lauk di Sindangbarang.
Méméh acara dimimitian, sapanjang walungan nu jadi tempat marak, dipelakan heula lauk-lauk emas ku parawari.
Ngahaja hal ieu dilakukeun, sangkan nu ancrub ka walungan jadi sarumanget.
Sabab, lamun ngan ngandelkeun kana lauk nu aya di walungan wungkul mah, pastina ogé hasil nu marak téh moal nyugemakéun, sagédéngeun tangtuna keur ngabongroy masarakat sangkan daék turun ka walungan.
Kokolot di lembur Sindangbarang kungsi ngécéskeun, barétona acara munday atawa marak lauk ieu osok diayakeun babarengan dina acara sidekah bumi.
Ku kituna, ayeuna dina acara séréntaun ieu ditampilkeun deui.
Pupuhu KBS Maki Sumawijaya ogé nerangkeun, munday téh tradisi urang Sunda nu miboga ajén yén urang bisa hirup kumbuh sareundeuk saigel jeung alam lingkunganana.
Puluhan pamayang mawa boboko anu jerona aya ratusan anak lauk.
Di hareup maranéhanana, saurang lalaki mawa dupa anu mengepulkan haseup.
Kalayan pinuh takzim, manéhna ngadu'a.
Teu lila, seuseungitan minuhan sisi Setu Jangari, kuyumbang cai anu saéstuna bagian ti Waduk Cirata, Kacamatan Mande, Kabupaten Cianjur, Minggu (11 / 4).
Di sisi setu éta, Wawakil Bupati Cianjur Dadang Sufianto sacara simbolis ngaleupaskeun anak lauk ka setu anu saméméhna geus dibéré doa.
Sajumlah pamayang, saterusna, ngagelar prosesi sarupa di tengah setu.
Éta pisan ritual Ngayak Burayak anu mangrupa bagian ti Festival Jangari.
Tatang Setiadi, sasipuh Perceka Art Centre ngomong, ritu Ngayak Burayak mangrupa inti ti Festival Jangari anu ayeuna ngangkat tema “Ngalokat Cai Sangkan Suci, Ngalukat Lemah Malar Waluya”.
Tujuanana ngajaga kalestarian ekosistem setu ti pencemaran lingkungan.
Sumawona, di ditu, di setu éta, rébuan warga ngagantungkeun kahirupan kalayan jadi pamayang, tukang parahu, peternak lauk, sarta sajabana.
“Hanjakalna, urang kabéh ngan mengeksplorasi, tanpa paduli kaberesihan sarta kenyamanan setu,” kitu ceuk Tatang.
Ku alatan éta, ngaliwatan ritual Ngayak Burayak, manéhna coba ngagugah kabéh komponén pikeun miara setu.
Runtuyan Festival Jangari geus dimimitian ti isuk-isuk, ditandaan ku acara sundatan massal anu diiluan genep puluh budak ti kulawarga henteu mampu di wilayah Setu Jangari.
Runtuyan nerus kalayan pergelaran sajumlah kasenian, kawas sisingaan, tari kreasi kuda kosong, sarta pelung manggung.
Sajaba ti éta, dipergelarkan ogé atraksi kuda renggong ti Cimalaka, Kabupaten Sumedang.
Sagala rupa pasanggiri dilaksanakeun ogé, di antarana pasanggiri beuleum lauk.
Runtuyan festival lumangsung nepi ka sore.
Teu ngan kasenian tradisional, hiburan music dangdut sarta sajumlah grup band ti Jakarta ogé dipidangkeun di ditu.
Sakumna runtuyan acara ditutup tablég akbar sarta doa ku ajengan sakaligus budayawan asal Majalengka, K.H. Maman Imanulhaq Faqih.
Pamaréntah Propinsi Jawa Barat nyatakeun siap mantuan penataan objek wisata cai Waduk Cirata di Jangari.
Ngan, kudu aya gawé babarengan ku dasar kababarengan antara Pemkab Cianjur sarta Pemprov Jawa Barat.
Kitu ditepikeun Kapala Dines Kabudayaan sarta Pariwisata Propinsi Jawa Kulon Herdiwan Iing Suranta, Minggu (11 / 4), waktu méré pangbagéa dina acara "Festival Jangari".
Manéhna ngomong, wangun gawé babarengan engkéna kudu dimimitian kalayan pembuatan konsép ku Pemprov Jabar sarta Pemkab Cianjur.
Ngarujuk ka penyelenggaraan festival anu meriah, nurutkeun manéhna, potensi wisata cai di Jangari bisa dimekarkeun.
Sajaba pergelaran seni, sajumlah objek hiburan séjénna bisa dimekarkeun, kawas nguseup.
Sumawona, jarak Jangari teu kitu laér ti Jakarta.
Sanajan kitu, manéhna ngaharepkeun, lamun gawé babarengan jadi dilaksanakeun, saheunteuna pemprov dilibatkan, mimitian ti konsép nepi ka penataan wewengkon wisata.
Soalna, engké, objek wisata kasebut baris dipromosikan ka sagala rupa wewengkon sarta nagara ku kituna warung-warung sarta lapang parker kudu ditata rapih, ulah nepi ka kasampak kumuh.
Wawakil Bupati Cianjur Dadang Sufianto ngabagéakeun alus niat Pemprov Jabar anu baris mantuan penataan Jangari.
Dina kasempetan éta, Dadang ogé ngomong rencanana yén Festival Jangari baris dilaksanakeun sacara periodik jadi agenda taunan.
Manéhna meunteun, festival éta cukup potensial pikeun nyorong ngembangna wisata cai di Jangari Kacamatan Mande Kabupatén Cianjur.
Manéhna ngaharepkeun, Festival Jangari bisa terus nyuguhkeun sajian budaya sarta kearifan lokal kawas anu dipidangkeun dina festival ayeuna: Ngayak Burayak, ngalokat cai, kuda renggong, sarta jenis-jenis kasenian séjénna.
Hiji hal anu pangpentingna, masarakat ngarespon positif diayakeunana Festival Jangari.
Kukituna, kabéh bisa babarengan milu sarta ngajaga keasrian lingkungan di Jangari.
Mémang pantes pisan lamun réa pangajén ditujukeun ka Enduh Nuhudawi, Kapala Désa Situ Udik, Kecamatan Cibungbulang, Kabupatén Bogor téh.
Pangpangna mah naon nu geus dipigawé ku inyana ngajadikeun mangpaat anu pohara pikeun warga masarakat di désana.
Enduh kapilih jadi kapala désa taun 2008.
Ti harita inyana ngagelar hiji program saderhana pikeun ngawangun désana anu miboga penduduk sakitar 14.000 jiwa sarta ampir genep puluh persén nyatana kaasup kulawarga miskin atawa prasajahtera.
Programna mangrupa kagiatan ngumpulkeun duit récéh saratus pérak ti wargana unggal poé anu katelahna program réréongan sarumpi.
Carana di unggal imah disadiakeun wadah mangrupa céngcéléngan.
Unggal poé warga bisa sidekah ku jalan ngeusian céngcéléngan éta ku duit récéh saratus pérak.
Saban poé aya patugas ti RT satempat anu nguriling ngumpulkeun duit récéh ti warga anu saterusna di-setorkeun ka kantor désa.
Tina kagiatan réréongan anu dirojong ku sakabéh warga ieu, unggal bulan bisa kakumpulkeun paling saeutik Rp. 4 juta.
Malah kungsi ogé meunang nepi ka Rp. 9 juta dina sabulanna téh.
Dana anu kakumpulkeun ieu dipaké pikeun ngarénovasi atawa ngaréhab imah penduduk anu kaayaanana geus teu layak dicicingan.
Nepi ka ayeuna, pamaréntah Désa Situ Udik, Kecamatan Cibungbulang ngaliwatan program réréongan sarumpi geus hasil ngaréhab saeutikna 29 imah teu layak dicicingan anu sumebar di 12 RW.
Nalika ditanya ku naon pangna miboga idé ngumpulkeun duit récéh saratus pérak ti wargana, naha henteu sarébu rupiah?
Lalaki pituin Bogor kalahiran 28 Maret 1962 ieu nerangkeun, yén bisa disebut saratus pérak téh minangka nominal duit pangleutikna nu aya di negeri ieu, sing saha waé kaasup jalma miskin kamungkinan gedé pada nyarekel.
Intina mah sagala lapisan masarakat bisa ilu-biung dina réréongan ngumpulkeun duit récéh saratus pérak ieu.
Sabab niat sidekah ogé dipiboga ku jalma miskin.
Ayana program réréongan sarumpi jeung kagiatan ngaréhab imah jalma teu mampuh ieu nganteurkeun Désa Situ Udik meunang pangajén ti Pamaréntah Provinsi Jawa Barat salaku désa pinunjul ka-hiji sa-Jawa Barat taun 2010.
Saméméhna di tingkat kabupatén jeung wilayah gé Désa Situ Udik kapeunteun jadi pangmotékarna.
Henteu ngan kitu waé, Pamaréntah Provinsi Jabar ogé ngabantu kagiatan sabilulungan di Désa Situ Udik ieu ku jalan ngocorkeun dana pikeun ngaréhab 50 imaheun.
Dina praktékna dana bantuan ti Provinsi ieu malah bisa ngaréhab nepi ka 72 imah, sanajan danana teu dihijikeun jeung nu kakumpul ti réréongan sarumpi.
Naon anu geus dilakukeun ku Enduh Nuhudawi ieu mémang kabuktian bisa numuwuhkeun pangwangunan di désana ku jalan gotongroyong sarta ngaleungitkeun wates beunghar jeung miskin.
Ku jalan kukumpul récéh saratus pérak, lulusan SMAN Leuwiliang angkatan 1984 ieu diondang ku Kantor Mentri Perumahan Rakyat pikeun biantara di hareupeun para pajabat.
Inyana jadi panyatur salaku wawakil ti Provinsi Jawa Barat bulan Novémber taun Kamari.
Tina préstasina jeung kamotékaranana anu ogé bisa mere inspirasi ka jalma réa pikeun nulungan ka nu butuh, Enduh salaku Kapala Désa Situ Udik diondang ka acara “Kick Andy” di stasiun Métro TV, babarengan jeung sababaraha urang lurah ti daérah séjén anu miboga préstasi nu nyongcolang.
Acarana disiarkeun tanggal 25 Maret 2011 kaliwat.
Dina acara di Métro TV ieu, Enduh nerangkeun prak-prakan digelarna kagiatan réréongan sarumpi ti mimiti jorojoyna idé nepi ka bisa ngaréhab imah-imah wargana nu teu layak dicicingan.
Leuwih ti kitu, Enduh ogé nétélakeun, dina enggoning ngawangun atawa ngarénovasi imah penduduk salawasna dilakukeun sacara gotongroyong ku warga di dinya sabari teu dibayar sapérak ogé.
Ngaliwatan acara “Kick Andy” ogé, lalaki lulusan ti Universitas Pakuan Bogor ieu ngadadarkeun pangalaman batinna.
Harita, ceuk Enduh, inyana keur ngurilingan kampung waktu keur hujan manggihan aya saurang nini-nini cicing di hareupeun imahna sorangan alatan di jero imahna balocor.
Sabari sesenggukan Enduh nyebutkeun, pangalaman ieu pisan nu nyetrug kana haténa.
Malah harita kénéh inyana jangji na jero haténa, lamun kaparengkeun jadi lurah, imah Si Nini ieu bakal pangheulana diréhab.
Ti 194 imah nu kudu diréhab di mangsa awal jabatanana, kiwari tinggal 93 imah deui nu can digarap téh.
Ngaliwatan program réréongan sarumpi anu terus dijalankeun, Enduh miboga kayakinan, yén di tungtung mangsa jabatanana sakabéh imah nu nyésa kénéh téh bakal réngsé diréhab.
“Insya Allah bisa réngsé, Kuring yakin!” tegesna téh.
Réana publikasi ti media, boh citak boh éléktronik ngeunaan sosok Enduh Nuhudawi jeung Désa Situ Udik anu bisa mandiri dina ngawangun désana, ngajadikeun désa di suku Gunung Salak ieu sering kadatangan rombongan ti mana-mana anu rék studi-banding.
Sakitar tilu bulan kaliwat datang rombongan ti Provinsi NTB jeung NTT.
Kiwari sababaraha désa di dua provinsi éta geus mimiti ngaduplikasi program réréongan sarumpi, tangtuna disaluyukeun jeung kaayaan sarta budaya satempat.
Salian ti éta, kamotékaran sarta kapamingpinan Enduh Nuhudawi nu salawasna ngajaga amanah meunang aprésiasi jeung koméntar anu hadé ti sawatara pihak.
Saperti ti Bupati Bogor Rachmat Yasin anu miharep, katuladanan Kapala Désa Situ Udik ieu bisa diconto ku désa-désa liana di Kabupatén Bogor sahingga bisa ngaronjatkeun karaharjaan sarta kamandirian daérahna.
Kitu ogé Éko Ruska Nugraha, moderator milis Kisunda jeung Urang Sunda nyebutkeun, mudah-mudahan ketak Pa Lurah di suku Gunung Salak ieu bisa dipikanyaho ku para pajabat pamaréntah sarta anggota parlemén sangkan bisa diconto ku maranéhna.
Henteu réa nonoman atawa wanoja jaman kiwari anu masih kénéh mikaresep kana dongéng, hususna dongéng Sunda.
Komo nu miboga kamampuh ngadongéng ku basa Sunda mah, bakal leuwih hésé deui néanganana.
Mun aya ogé rumaja model kieu, di Bogor mah sigana bisa diitung ku ramo.
Ti nu saeutik téh salasaurangna nyaéta Nur Asiah.
Mojang pituin Bogor ieu kungsi mintonkeun kamotékaranana ngadongéng Sunda di sela-sela acara miéling tepung taun Paguyuban Pasundan ka-95.
Harita Asiah ngadongéng ngeunaan Déwi Sri anu dikenal dina carita mitos salaku déwi kasuburan.
Sikep, gaya cumarita, sarta paromanan siswa SMKN 1 Bogor ieu dina mawakeun dongéng Sunda téh matak narik ati pisan.
Teu anéh mun para hadirin kataji ku panampilanana.
Nur Asiah anu ayeuna diuk di kelas 12 jurusan akuntansi tandang dina acara ieu salila 12 menit.
Manéhna meunang aprésiasi nu hadé pisan ti para panongton nu kalolobana mah miboga kareueus nu gedé kana budaya Sunda.
Kamampuhna sarta kaparigelanana ngadongéng Sunda jigana henteu datang kitu waé, tapi ngaliwatan hiji prosés anu panjang.
Di lingkungan kulawargana, putra pasangan H. Ahmad Tasrif (suwargi) - Hj. Kusmiat, sapopoéna masih gunemcatur dina basa Sunda.
Katambah-tambah Nur Asiah ogé ti leuleutik kénéh geus resep maca buku.
Di antarana tangtu waé buku-buku carita basa Sunda.
Sabenerna can pati lila Nur Asiah neuleuman dongéng Sunda téh.
Kakara dina taun 2006, sawaktu manéhna diuk di kelas 10 seméster hiji kapéto jadi wawakil ti sakolana pikeun milu pasanggiri ngadongéng Sunda tingkat SMA sa-Kota Bogor.
Harita mojang nu ayeuna nincak umur 17 taun ieu (sweet seventeen ceuk budak ayeuna mah) langsung meunang jadi pinunjul ka-tilu.
Iwal ti miboga bakat cumarita, pangais bungsu ti opat dulur ieu ogé meunang pangrojong sarta bimbingan ti pihak sakolana, utamana mah ti guru basa Sundana.
Kamampuhna terus diasah nepi ka dina pasanggiri ngadongéng Sunda tingkat SMA taun 2008 anu lumangsung bulan Juni kaliwat, Nur Asiah meunang jadi pinunjul kahiji.
Ku Dinas Pendidikan Kota Bogor, Nur Asiah dibéré kasempetan jadi wawakil Kota Bogor dina pasanggiri ngadongéng Sunda tingkat SMA sa-Provinsi Jawa Barat di Bandung bulan Juli kamari.
Hanjakal harita mah manéhna can meunang nomer.
Disagédéngeun dongéng Sunda, mojang anu ayeuna nganjrek di Désa Ciparigi Bogor Utara ieu miboga bakat dina hal pidato Sunda.
Kungsi manéhna miluan pasanggiri pidato Sunda jeung hasilna ogé teu nguciwakeun.
Sok sanajan geus miboga préstasi nu bisa dipikareueus, Nur Asiah sorangan can ngarasa puas.
“Kedah seueur diajar deui,” pokna téh.
Manéhna ogé kungsi nyaritakeun pangalamanana miluan pasanggiri di Bandung.
“Di ditu mah ngadongéng téh henteu ngan cumarita wungkul, imbuhna.
Nurutkeun kasaksénna, wawakil ti daérah séjén mah pada ngagarunakeun alat bantu.
Aya anu sabari ngacapi, aya nu make golék atawa bonéka, jeung rupa-rupa deui.
Kasempetan tandang di tingkat Provinsi geus nambah pangalamanana jeung bisa dijadikeun modal pikeun terus ngasah kamampuhna sangkan leuwih alus deui.
Pangrojong ti pihak séjén di luar sakola jeung Dinas Pendidikan ogé diperlukeun pisan.
Upamana radio-radio anu aya di sakuliah Bogor méré lolongkrang waktu pikeun Nur Asiah tandang ngadongéng.
Hal ieu bisa jadi kampanyeu nu jitu pikeun generasi muda Sunda lianna nu dina danget ieu geus teu pati maliré kana basa jeung budayana sorangan.
Nyangku mangrupa hiji ngaran upacara adat pikeun ngahormatan karuhun anu geus nyebarkeun ageman Islam di Tatar Galuh, wewengkon anu kiwari dipikawanoh ku Kabupatén Ciamis, bagian wétan Jawa Barat.
Upacara éta dilaksanakeun saban tauna dina bulan Mulud dina kalendar Islam, di wewengkon Kacamatan Panjalu.
Kacamatan éta diyakini minangka puseur Karajaan Panjalu dina mangsa katukang.
Upacara éta dilaksanakeun poe Kemis (11 / 3).
Acara anu dilaksanakeun di Panjalu éta lumangsung hikmat kalayan disaksian rébuan masarakat ti sagala wewengkon, kaasup warga sarta sasipuh Panjalu sarta para pajabat pamaréntah Daerah Kabupatén Ciamis.
Nurutkeun carita anu terus diturunkeun sacara lisan di masarakat Panjalu, Nyangku mangrupa babasan hatur nuhun ka sasipuh ngaranna Borosngora, anu geus mawa Islam ka wewengkon Panjalu.
Minangka babasan tarima kasi éta, nepi ayeuna masarakat Panjalu tetep ngajaga kelestarian alam sarta budaya, sarta tetep ngalaksanakeun upacara Nyangku.
Ku yasana Borosngora ogé, wewengkon éta ngabogaan ngaran badag alatan ti ditu ngembang ageman Islam ka wewengkon anu leuwih lega.
Tapi, masarakat satempat henteu nyaho ayana astana Borosngora.
Sedengkeun anak ti Borosngora, nyaéta Prabu Hariang Kencana Putra dimakamkan di Dinya Léngkong.
Astana Hariang Kencana aya di hiji pulo anu disebut Nusa Larang di taneuh salega 40 héktar di tengah Dinya Léngkong anu ngabogaan lega kira-kira 70 héktar.
Astana éta jadi tempat ziarah upacara adat Nyangku.
Upacara éta dimimitian ku menggelar doa babarengan ka karuhun Panjalu.
Saterusna dipungkas kalayan ngabersihkeun barang-barang pusaka titilar Karajaan Panjalu, kaasup hiji pakakas utama hiji pedang bobogaan Borosngora.
Nurutkeun carita anu dipercaya masarakat satempat, pedang kasebut mangrupa pamere ti Sayidina Ali bin Abi Thalib RA ka Borosngora minangka kado geus lulusna Borosngora diajar ageman Islam di Mekah.
Nepi ka ayeuna ku masarakat Panjalu di Tataran Galuh, pedang éta dianggap minangka barang sakral.
Masarakat satempat ngayakinan yén cai urut kukumbah pedang éta ngabogaan sagala rupa khasiat.
Ayeuna barang-barang pusaka éta ditunda di hiji tempat husus.
Tempat éta aya di musieum anu disebut Bumi Alit anu mindeng didatangan ku wisatawan ti sagala wewengkon
Samentara éta, upacara Nyangku kalayan ngabersihkeun barang pusaka dilaksanakeun sacara ati-ati kalayan ngagelar upacara adat anu sarta sakral.
Barang pusaka kasebut dibawa ku para warga maké pakéan has adat sunda sarta pakéan Muslim sacara babarengan.
Barang éta dibawa ti Bumi Alit nuju pulo Nusa Larang di Dinya Lenkong anu berjarak kira-kira 500 méter.
Waditra rebana milu leumpang ngabring iring-iringan, ti Bumi Alit nuju Dinya Léngkong.
Rombongan menyeberangi Dinya Léngkong ngagunakeun parahu nuju Nusa Larang tempat dimakamkannya Hariang Kencana.
Di tempat kasebut para nu mawa barang pusaka sarta sasipuh Panjalu ngagelar doa sarta shalawat ka Nabi Muhammad dipingpin ku kuncen Bumi Alit, Aleh Wira Atmaja.
Réngsé shawalat di Nusa Larang barang pusaka kasebut dibawa balik ka alun-alun Panjalu pikeun dibersihkeun di hareupeun rébuan jelema sarta para pajabat pamaréntah wewengkon.
Upacara éta, numutkeun Bupati Ciamis Engkon Koswara, lain ngarujuk dina musyrik, minangka keur pengabdian masarakat sunda di Ciamis hususna masarakat Panjalu anu ngahormatan para karuhun, sarta saréatna muji syukur ka Alloh SWT.
“Sawatara hal anu bisa dicokot hartina, acara Nyangku éta lain musyrik, lain menyembah pakakas-pakakas, lain pikeun menyembah keris, tapi minangka simbol penghormatan,” kecap Enkon.
Manéhna ngécéskeun, acara kasebut minangka penghormatan luhur jasa-jasa karuhun anu geus digawé teuas kalayan sakuat tanaga melalui nagara, sarta nyebarkeun ajaran ageman Islam di Tatar Galuh Ciamis Panjalu.
Ku kituna Bupati salempang lamun upacara Nyangku leungit kitu waé, sumawona lajuning ngembangna jaman kalayan generasi masarakat anu terus-terusan.
Nurutkeun Bupati, kawas diamanatkan Borosngora, anu geus méré kahirupan kalayan nyebarkeun ajaran ageman Islam ka sakumna warga Panjalu sarta Ciamis, nepi ka kiwari masarakat satempat tetep nyekelan teguh dina Islam.
“Ieu minangka sumanget sarta dorongan yén budaya éta kudu diteruskeun, alatan lamun henteu urang ngeunaan kaleungitan obor”.
Museum Nasional kaleungitan opat koléksina nu mangrupa artefak tina emas poé Rebo (11 / 9 / 2013) kira jam 09.00 isuk.
Ngan, nu ngokolakeun Museum Nasional kakara ngalaporkeun kajadian ieu poé Kemis (12 / 9 / 2013).
Kaopat artefak ieu disimpen di jero lamari kaca anu aya di rohang Kasana lantéy dua gedong heubeul museum panggedéna di Asia Wetankidul ieu.
Artefak nu leungit téh ukuranana kawilang laleutik.
Numutkeun pihak Museum Nasional, opat koléksi nu ilang téh mangrupa lémpéng emas timuan abad ka-19 ku Walanda.
Sakabéhna mangrupa titinggal Karajaan Mataram Kuna dina abad ka-10 Masehi.
Ayeuna kajadian ieu keur diusut ku pihak kapulisian.
Opat artefak nu lengit téh, nyaéta: Lémpéng Naga Emas, Lémpéng Bulan Sapasi, Cupu Emas jeung Lémpéng Harihara.
Lémpéng Naga Emas, mangrupa titinggal ti Karajaan Mataram Kuna dina abad ka-10 Maséhi.
Artefak ieu bentukna oray naga nu posisi awakna keur ngalingkung, Samentara sirahna mamaké makuta.
Artefak ieu panjangna 5,6 séntiméter jeung lébarna 5 séntiméter, dijieun tina lémpéng emas nu ipis.
Lémpéng Bulan Sapasi, kapanggih di pamandian Jalatunda, Mojokerto, Jawa Timur, mangrupa titinggal Karajaan Mataram Kuna abad ka-10 Maséhi.
Artefak nu miboga panjang 8 séntiméter jeung lebar 5,5 séntiméter ieu bentukna saperti bulan sapasi tina bahan emas.
Di kadua tungtung barang ieu aya opat siki segitilu nu maréncos tur ngajajar.
Jajaran segitu ieu katémbong saperti cacakar.
Cupu Emas, barang titinggal Karajaan Mataram Kuna ahir abad ka-10 Masehi ieu katimu di pamandian Jalatunda, Mojokerto, Jawa Timur.
Artefak nu ukuran diaméterna 6,5 séntiméter jeung jangkungna ngan 6,5 séntiméter ieu bentukna siga wadah nu miboga tutup sarta euweuh cecekelanana.
Tutupna buleud sarta aya cecekelanan nu ogé buleud saperti stupa.
Lémpéng Harihara, barang nu panjangna 10,5 séntiméter jeung lebar 3,5 séntiméter ieu dijieun tina emas jeung pérak.
Tacan katangtuan banda ieu téh titinggal ti zaman naon.
Banda ieu kapanggih di Belahan, Pananggungan, Jawa Timur.
Gambar dina lémpéng ieu mangrupa arca Harihara nu nangtung di luhureun dua taraté.
Rambut arca téh jucung ka luhur ditalian ku hiasan rambut nu ngarupa kembang keur mekar.
Dua leungeunna aya di hareupeun beuteungna.
Simbul déwana aya di satukangeun sirah nu bentukna lonjong jeung aya hiasan nu mangrupa létah seuneu.
Dina taun 1745 van Imhoff ngadegkeun hiji wangunan nu ayana di sisi Cihaliwung, peuntaseun Kampung Sempur.
Arsitéktur wangunanana sabenerna meunang niru ti hiji kastil nu aya di hareupeun gapura Brandenburg di Kota Postdam, Jérman.
Kastil ieu téh milik Fréderik Agung nu digunakeun pikeun istirahat ngaleungitkeun karingrang jeung kasusah, nepi ka dingaranan Sans Souci (ti bahasa Perancis, Sans = tanpa; Souci = guligah, marudah, melang).
Satuluyna kastil nu meunang ngararancang Knobelsdorp ieu dijadikeun tempat istirahat ku Fréderik Willem IV salila usum panas.
Wangunan nu aya luhureun Cihaliwung ogé ku van Imhoff dingaranan ku basa Walanda nu sarua pisan hartina jeung Sans Souci, nyaéta Buitenzorg (buiten = di luar; zorg = ringrang).
Kecap sans souci atawa buitenzorg ka béhdieunakeun ku urang Inggris mah disalin jadi without care.
﻿Hiji Muslim mibanda kawajiban pikeun ngalaksanakeun amar ma’ruf nahyi munkar.
Haditsna jelas pisan: “Sing saha jalma nu ningali kamunkaran, prak robah kamunkaran téh ku leungeunna, atawa kakawasaan”.
Upama teu bisa ngarobah ku kakawasaan prak robah ku lisanna, ucapan atawa dina wanda tulisan.
Lamun masih kénéh tetep teu bisa ngarobah prak robah ku haté, maksudna teu ridlo, teu satuju, teu ngabantu kana kamunkaran.
Malahan ngadu’a sangkan kamunkaran téh leungit.
Dina Al-Quranul Karim, loba pisan ayat-ayat nu maparin paréntah, sangkan urang nanjeurkeun amar ma’ruf nahyi munkar.
Jadi, amar ma’ruf nahyi munkar éta Fardlu ‘ain atawa kawajiban saban pribadi muslim.
Manéhna wajib ngalaksanakeun sholat, ogé mibanda kawajiban pikeun ngajak nu séjén sangkan daék ngalaksanakeun sholat.
Manéhna wajib ngaluarkeun zakat, ogé wajib ngajak nu séjén pikeun ngalaksanakeun zakat jeung nu séjén-séjénna.
Pon kitu deui, hiji muslim dipahing, upamana nginum arak, kusabab kitu manéhna ogé mibanda kawajiban pikeun nyegah jalma séjén tina nginum arak.
Dicaram jinah, ogé kudu bisa negah nu séjén sangkan teu jinah.
Jadi, amar ma’ruf nahyi munkar éta lain saukur kawajiban hiji ustadz atawa mubaligh wungkul, tapi kawajiban saban pribadi muslim.
Dugika Nabi sasauran: Upama hiji jalma miceuceub kamunkaran, tapi teu bisa ngarobah boh ku kakawasaanana, ku leungeunna, ku lisanna, saukur ku haténa wungkul, teu ridlo éta kaasup Adl’aful iman, golongan manusa nu imanna paling lemah.
Jadi, upama ku haté ogé geus teu mampuh mangka mibanda harti iman nu lemah ogé geus teu ngancik dina dirina.
Nalika jadi hiji mumin manéhna mibanda kawajiban pikeun ngalaksanakeun amar ma’ruf nahyi munkar.
Mémang, salian ti amar ma’ruf nahyi munkar téh hiji kawajiban pribadi ogé bisa dilaksanakeun ku hiji lembaga, organisasi, wadah nu ngahususkeun diri kalawan daria ngalaksanakeun amar ma’ruf nahyi munkar, saperti nu dilaksanakeun ku lembaga-lembaga da’wah salila ieu.
Jalaran kitu, amar ma’ruf éta aya nu fardlu kifayah ogé aya nu fardlu ‘ain, amar ma’ruf nahyyi munkar éta kaasup fardlu ‘ain, saban pribadi mibanda kawajiban ngalaksanakeun atawa nanjeurkeun amar ma’ruf nahyi munkar.
Amar ma’ruf nahyi munkar ogé bisa dihartikeun, minangka solusi atawa jalan kaluar tina hiji pasualan.
Upamana, urang nyaram nu séjén pikeun nongton tv jorok, hiburan awuntah éta kaasup nahyi munkar, bari amar ma’rufna, urang kudu méré bongbolongan, atawa alternatif.
Jadi upama ukur nahyi munkar wungkul bari teu dibarengan ku solusi (bongbolongan) sarua jeung teu maparin solusina.
Amar ma’ruf éta lain ukur nitah kana kahadéan, tapi ogé maparin jalan kaluarna atawa alternatifna supaya teu kalibet kana kamunkaran.
Pikeun ngalaksanakeun amar ma’ruf éta moal loba pisan totonden jeung risikona, sabab saban jalma bakal miharep, jadi énténg-énténg baé, upama diajak atawa dititah pikeun milampah kahadéan, moal matak kasigeung.
Sawangsulna nalika nahyi munkar tangtu bakal loba nu kasigeungna.
Nyaram mabok, riba, narima suap, korupsi jeung saniskara laku lampah nu teu uni.
Ieu, biasana baris ngalahairkeun réaksi.
Jalaran kitu, aya atikan dina agama, kumaha carana sangkan urang bisa nyaimbangkeun atawa nyarasikeun antara sumanget silaturrahim jeung sumanget nahyi munkar.
Urang ulah ngalaksanakeun amar ma’ruf nahyi munkar tapi megatkeun silaturrahim, ngantebkeun silaturraim tapi ngamandulkeun amar ma’ruf nahyi munkar.
Sangkan teu kasigeung, sangkan teu loba nu nyeri haté, leuwih hadé ulah opénan, kitu peta némbongkeun silaturrahimna dipupusti, tapi ngamomorékeun nahyi munkar.
Pon kitu deui, urang tos biasa ngalaksanakeun nahyi munkar, nyaram kajahatan, tapi kusabab carana kurang hadé, kurang wijaksana, atawa arif, antukna silaturrahim jadi pegat.
Anu hadé mah nyaéta narékahan sangkan wangunan silaturrahim tetep diraksa, jaga, tapi nahyi munkarna ogé lumangsung mayeng.
Jalaran kitu, aya ajaran-ajaran dina agama ngeunaan cara-cara nu hadé, upamana nalika da’wah aya “bilhikmah wal mauzhotil hasanah”, jeung muzadalah, diskusina ogé billatii hiya ahsan, atawa ku jalan nu hadé.
Atawa nalika ngalaksanakeun nahyi munkar téh nu jadi katangtuan-katangtuan (koridor-koridor) syara’na tetep dicumponan, upamana baé teu meunang ngahina, teu ngarurucah, teu nyacampah pangeran maranéhna, teu meunang kasar, ngalandi ku landian-landian nu teu hadé.
Salian ti éta ogé kudu ngeliran nahyi munkar ku cara nu hadé.
Mémang, nahyi munkar téh kaasup gawé baha pikeun dilaksanakeun, sabab nabi nyalira nalika maparin conto minangka jalma hadé, teu sirikna saban jalma satuju nepi ka ngaladi al-amin, tapi nalika nabi nyaram jalma pikeun nyembah batu, tapékong, ngadak-ngadak jadi aya musuh.
Nu jadi kasang tukangna aya patula-patalina jeung nahyi munkar.
Teu meunang mabok ogé aya nu ngamusuhan, sabab tukang mabok jadi kausik.
Nalika nyaram jalma sangkan teu ngalakukeun kajahatan-kajahatan, nya jalma-jalma nu jarahat jadi kasigeung jeung kagareuwahkeun.
Éta rupa-rupa totonden téh ku urang kudu dipernahkeun minangka hiji risiko tina perjoangan, bari tetep satékah polah narékahan pikeun ngaminimalkeun risiko.
Upama, risikona geus kitu, urang kudu tetep sabar.
Sing sabar ku risiko, upama téa mah tetep teu bisa dibébérés jalan saterusna nyaéta hijrah, pindah dumuk, saterusna bisa ku ngayakeun sangsi-sangsi nu tangtu.
Amar ma’ruf nahyi munkar, éta kudu tetep jadi hiji paket nu teu bisa dipisah-pisahkeun, demi al-Quran ku anjeun maréntahkeun kitu, teu bisa dipisah-pisahkeun.
Jalma mumin mah dina al-Quran ogé ditétélakeun minangka golongan nu “Ya’muruuna bil ma’ruf wa yanhauna ‘anil munkar”, jadi tetep hiji paket.
Wani nanjeurkeun amar ma’ruf, nya kudu wani nahyi munkar.
Mibanda kawani pikeun nahyi munkar ogé kudu wani amar ma’ruf.
Ari jalma munapek mah disebatkeun dina wanda: “Yamuruna bilmunkar wa yanhauna ‘anil ma’ruf”, écés pisan yén sipat jalma munapék mah sok jadi cukang nu ngaluluguan kana kajahatan tur ngahalang-halang kana kahadéan.
Jadi, dijadikeun patojaiyah ku Al-Quran.
Upama jalma mumin mah amar ma’ruf nahyi munkar, ari jalma kapir mah amar munkar jeung yanhauna anil ma’ruf.
Dina nanjeurkeun nahyi munkar éta mibanda tahapan-tahapan nu kudu dilakonan.
Kahiji, kudu aya paksaan ku kakuatan hukum, saperti ngalaksanakeun hukum pidana, éta mangrupa paksaan ti pamaréntah, pamaréntah bisa maksa hiji jalma pikeun digawé upama mumul digawé.
Nu jadi kolot meunang neunggeul anak umur sapuluh taun, upama nu jadi anak mumul ngalaksanakan sholat, atawa nu jadi salaki dimeunangkeun pikeun neunggeul pamajikanana, upama nu jadi pamajikan téh milampah nusuj, teu bisa dinaséhatan.
Kadua, Kapaksa, mangrupa hiji kaayaan kondusip nu diciptakeun.
Agama Islam ngadeudeul umatna sangkan bisa ngawangun rumah tangga nu tengtrem kerta raharja tur langgeng.
Merenahkeun rumah tangga téh bagian tina amanah nu kudu dipertanggungjawabkeun di payuneun Allóh.
Hal éta bakal ngadorong saban muslim satékah polah ngawangun rumah tanggana sangkan tetep tumetep ajeg tur harmonis.
Dina rumah tangga, salaki atawa pamajikan geus tangtu ngadama-dama lahirna turunan nu bisa ngareugreugkeun hirupna.
Nyaéta turunan nu jadi buah panonna, saperti nu diébréhkeun dina Al-Quran surat Al-Furqon ayat 74, nu unggelna: “Nun Gusti Pangéran abdi sadaya, Mugi bojo katut anak turunan abdi sadaya téh jadi buah panon, sareng mugi abdi sadaya jadi pamingpin keur jalma-jalma nu takwa”.
Nyaéta pribadi-pribadi nu nyugemakeun, nengtremkeun, jeung ngabagjakeun bari di jerona kebek ku sumanget ‘kompetitif’, paheula-heula jadi lulugu dina katakwaan.
Kulawarga anu didama-dama ku saban jalma mumin téh nyaéta kulawarga nu boga tempat dumuk saperti nu di dawuhkeun Allóh, nu unggelna.
Nun Gusti Pangéran abdi.
Mugi Gusti merenahkeun abdi di tempat anu diberekahan.
“Saéstuna Gusti téh pangsaé-saéna nu merenahkeun” (Al-Muminún: 29).
Pikeun ngalanggengkeun kaasih jeung kanyaah di antara salaki jeung pamajikan.
Islam ngajarkeun yén ngawangun kaasih jeung kanyaah téh kudu diwujudkeun saba’da resmi jatukrami.
Demi saméméh diakadan mah aya pantangan jeung watesan-watesan nu dipahing dipilampah, saperti ulah paduduaan, indit-inditan kudu dibarengan ku mahromna.
Sawangsulna upama parantos ngadahup mah malah kudu loba paduduaan.
Nalika acan ngadahup urang ditimbalan pikeun ‘yaghudlúna min abshórihim’, ngadalikeun panénjo.
Saba’da diistrénan ngajodo mah justru dibaeukeun pikeun ngumbar paningali ka pasangan urang, ka istri urang, anu tujuanna téh pikeun ngahudang kasengsem jeung kasono ka pasangan urang.
Nalika keur lalagasan dipahing deukeut-deukeut kana jinah, wa lá taqrobu al zina, tapi nalika tos ngajodo mah sawadina kudu deukeut pikeun ngahudang jeung méré kasugemaan ka masing-masing pihak nu jadi suami atawa istri, énggoning ngalanggengkeun mawaddah wa rahmah, kacinta jeung kaasih.
Dina ngawayuh rumah tangga aya hal-hal nu kacida pentingna pikeun dibiasakeun ku salaki atawa pamajikan, nyaéta budaya atawa sumanget.
Kahiji, ta’awun, silih talangan jeung silih tulungan di antara kulawarga.
Nalika nu disebut ta’awun, silih tulungan di antara salaki jeung pamajikan geus héngkér, nya geus pasti nu disebut kaasih jeung kacinta ogé bakal leungit.
Kadua, tasammuh, toléran pikeun ngalubarkeun kasalah nu jadi pamajikan atawa nu jadi salaki, nganuhunkeun ka nu jadi bojo atawa carogé, atawa ménta dihampura ka nu jadi pasangan urang éta kacida diperlukeunna dina kahirupan rumah tangga mah.
Malah aya hiji naséhat, Dina rumah tangga ulah pisan-pisan nendeun piheuleut, nunda picela nyiar-nyiar kagoréngan nu jadi bojo atawa carogé, tapi sawadina urang kudu nginget-nginget kana amal hadéna istri ka urang salaku salaki.
Salian ti éta ulah pisan-pisan nginget-nginget kana amal hadé urang ka manéhna, tapi les mopohokeun kahilap urang ka manéhna.
Lamun téa mah dina ngawangun rumah tangga, ieu hambalan-hambalan téh ku urang geus ditataharkeun jeung diihtiarkeun lain dina harti sagala-galana bakal bérés roés.
Demi hirup di dunya mah, kaasup di rumah tangga, tempat hirupna dua jinis manusa nu mawa karakter, kahayang jeung sipat anu béda, nya geus pasti mawa pasipatan nu béda-béda.
Tah ieu anu dina Al-Quran dibungkus ku ajaran sangkan urang ngabudayakeun tabayyun, ulah babari percaya kana iber jeung béja goréng ngeunaan istri atawa salaki nu teu jelas juntrungna, ngabiasakeun islah henteu ngantep papaséaan, atawa ngantep kasalahpahaman, ulah sok ngupat ka nu jadi salaki atawa istri, ulah moyok ka anu jadi salaki atawa pamajikan pon kitu deui ka nu jadi kulawargana ogé ulah ngagogoréng ku sebutan nu goréng.
Sabalikna kudu ngalandi ku landian nu matak ngagumbirakeun haténa saperti kanjeng Nabi ka nu jadi bojona, Aisyah ku landian ‘Ya humairo’.
Ulah sok goréng sangka, ulah sok ngintip-ngintip kasalahan nu jadi salaki atawa istri ogé ulah ngabokér aéb nu jadi pasangan urang.
Lamun téa mah dina rumah tangga aya pakia-kia pacéngkadan antara salaki jeung pamajikan tur duanana henteu bisa mémérésna, nya kudu aya nu ngakurkeunna, boh ti pihak lalaki atawa ti pihak awéwé atawa ku jalma anu dipercaya ku duanana.
Lamun téa mah di jero imah aya nusyuz, atawa nukang nonggongna nu jadi istri ka salaki, agama ngajarkeun, pék papatahan.
Lamun téa mah ku naséhat teu bisa meruhkeun haténa, nya jauhan tempat saréna.
Lamun tetep noyod teu robah-robah saur Al-Quran pék babuk ku cara nu hadé.
Upama téa mah nu jadi salaki di imah bengis saperti nyangkalak nu jadi istri, nepi ka awakna balangsak ruksak dina Islam aya ajaran nu ngawenangkeun istri pikeun khullu, nyaéta istri ménta pirak ka pangadilan.
Tapi ieu ogé dilakukeun saba’da sagala ihtiarna geus disorang.
Lamun aya pasalia paham, nya lakukeun ku cara musyawarah.
Lamun téa mah henteu réngsé-réngsé, nya ditiiskeun ku cara hijrah téa, jauh tina tempat saréna.
Upama téa mah tetep kudu papirak, nya laksanakeun istihoroh leuwih tiheula, nepi ka pipirakan téh dilaksanakeun ku cara nu hadé jeung sopan, lain ku alatan dengdem.
Kawilang penting pikeun dilenyepan nyaéta nalika urang keur hoghag cékcok, tong boroning tatangga atawa deungeun, dalah anak ogé ulah nyaho, manakomo buru-buru bébéja ka nu jadi indung bapa mah.
Demi maranéhna geus ngarorok urang ti leuleutik, kalahka hayoh dibangbaluhan ku pirang-pirang kasusah rumah tangga urang.
Pék réngsékeun ku duaan heula atawa maké panengah ti jalma-jalma nu ku urang dipercaya bisa ngungkulan pasualan rumah tangga urang.
Nabi maparin apingan, lamun di rumah tangga terus-terusan harénghéng, nya hudangkeun nu jadi istri atawa salaki téh di waktu peuting kalayan kebek ku kahéman tur ajak pikeun tahajud babarengan.
Prak geura ngadu’a ka Allóh, ménta bongbolonganna nu hadé.
Ieu bongbolongan nu diajarkeun ku kanjeng Nabi sangkan komplik téh ulah terus-terusan nyaliara.
Komplik téh ulah dipungkas ku pipirakan, kajaba upama geus teu aya jalan anu sejenna.
Keun nepi ka hiji jalma teu mibanda lolongkrang pikeun milampah kamunkaran, sabab teu aya lolongkrangna.
Hiji jalma bakal inggis pikeun miceun runtah di jero masjid, sabab masjidna beresih, sawangsulna nalika ka jalan, tur ningali runtah nambru, nya manéhna jadi jorok sabab teu kondusip.
Jadi kapaksa nyaéta ngajadikeun hiji jalma kapaksa pikeun nyinglarkeun diri tina kamunkaran.
Katilu, kudu ngalahirkeun budaya biasa, upama geus biasa bakal jadi ni’mat nu baris ngajurung kana jadi karasa.
Jadi dipaksa, kapaksa jeung biasa nepi ka karasa alatan ni’mat, saperti nimat tahajud, ni’mat nulungan jalma séjén, ngarasa bagja upama bisa ngénténgkeun bangbaluh nu karandapan ku nu séjén, éta nu paling éndah.
Hadirin Rohimakumulloh!
Hayu urang taraqwa ka Alloh SWT.
Ieu mangrupa uar pangajak nu remen diwawarkeun ku para khotib dina saban khutbah jum’at nu ku aranjeunna didugikeun.
Taqwa, taya lian bénténg kahirupan jeung taméng haté.
Taqwa hartina, ngaraksa diri sangkan teu tikusruk kana laku lampah nu teu dipikaridlo ku Alloh SWT, ngaraksa paréntah-Na sangkan ditanjeurkeun.
Aya sawatara jalma nu nalék, Naha dina saban khutbah jum’at téh, ngan taqwa waé nu remen diguarna téh?
Naék mimbar kiyai anu, nyawalakeun taqwa, ustadz pulan ogé ngadugikeun taqwa.
Naha teu aya deui guaran séjen nu luyu jeung kamajuan dunya modérn katut téknologi canggih?
Apan kiwari mah ngabutuhkeun téori nu bisa ngurilingan angkasa, pakarang nu sarwa canggih jeung mutahir, nepi ka para khotib téh bisa mawa manusa kana dunya nyata, dunya modérn, lain saukur ngadurényomkeun kaayaan kubur, jeung alam akhérat.
Lain saukur mromosikeun sawarga ku kaéndahan jeung kageulisan bidadarina, lain saukur nyingsieunan manusa ku ngaguruhna seuneu naraka katut kabengisan para Malaikat nu ngajagana.
Hadirin Rohimakumulloh!
Hayu urang perenahkeun pasualanana kana tempat nu sakuduna.
Urang kudu mibanda kasadaran yén wasiat taqwa, mangrupa hiji rukun dina khutbah jum’at, nepi ka aya nu boga anggapan teu syah upama dina khutbah jum’at teu maparin wasiat ku taqwa.
Jadi, wasiat jeung uar pangajak sangkan taqwa nu daria diulang-ulang tur diwawarkeun ku para khotib téh mangrupa hiji kakuduan, lain karepna para khotib atawa alatan kakurangan bahan atawa matéri khutbah.
Upama para khotib nyawalakeun masalah maot, alam kubur, alam akhérat, sawarga jeung naraka, tangtu baé wajar, sabab mangrupa jalan nu paling pantes pikeun ngajak kana jalan taqwa.
Hadirin Rohimakumulloh!
Aya sawatara jalma, nu ngapilainkeun pungsi taqwa dina kahirupan.
Urang bakal ngarasakeun pentingna taqwa dina kahirupan, upama urang geus ngadurényomkeun kahirupan, atawa dimana geus mahabuna karuksakan alatan manusa loba nu geus teu taqwa.
Contona, kiwari loba jalma-jalma nu ngadurényomkeun tercemarna lingkungan hirup, ku érosi jeung polusi téa, loba nu madungdengkeun taneuh loba nu arurug, leuweung loba nu dibuburak, ogé loba gunung nu barotak.
Naon nu jadi kasangtukangna?
Tercemarna lingkungan hirup, mahabuna érosi jeung polusi, éta alatan tercemarna batin manusa, akibat tina érosi iman jeung polusina jiwa manusa, balukar tina leupasna ahlak, budi pekerti tina dada jeung haténa manusa.
Ku tercemarna batin, érosina iman jeung leupasna ahlak atawa budi pekerti manusa, éta ngayugakeun manusa-manusa nu mibanda prilaku awuntah, sarakah, sakarep ingsun, mentingkeun diri sorangan, jeung ngapilainkeun kapentingan jalma loba atawa pihak séjén.
Upama manusa, batin jeung jiwana geus ditaméngan ku taqwa, tanwandé dina laku lampah jeung milampah sagala rupa perkara, baris dibarengan ku perhitungan, manéhna bakal merhitungkeun hadé jeung goréngna, manéhna bakal nyaimbangkeun antara kapentingan dirina jeung kapentingan nu séjén.
Upama manusa geus mibanda karep saperti kitu, tanwandé akibat-akibat goréng nu teu dipiharep saperti tercemarna lingkungan hirup moal mahabu teuing atawa sakurang-kurangna bisa dikadalikeun, sanajan teu bisa dipupus sama sakali.
Hadirin Rohimakumulloh!
Mémang kalolobaan manusa mah daria pikeun merhatikeun perkara-perkara nu nembrak, nu katingali, bari aranglangka mikiran kana masalah-masalah batin, nu jadi pangdorong ngayugana laku lampah katut sakabéh akibatna.
Saban poé, urang ngeunteung dina kaca, mapaés beungeut, ngaraksukan awak ku raksukan nu éndah, dipupusti sangkan éndah.
Tapi, jiwa jeung batin ku urang diantep teu diatur jeung dipapaés, ampir saban poé urang nyemir jeung nyikat sapatu sangkan leucir jeung herang, tapi urang sok ngantep kana haté nu katihiyangan (kakotoran), tihiyang atawa kokotor jiwa nu jadi cukang mahabuna karuksakan hirup.
Urang manghariwangkeun ku ledis jeung bangkrutna alam materi, tapi urang teu ngarasa inggis ku bangkrutna alam rohani.
Urang parigel dina ngitung untung jeung rugi bari ngagunakeun komputer canggih diwuwuh ku uteuk rancagé, tapi urang poho pikeun ngitung ajén-inajén pangabdian urang ka Alloh SWT katut sumbangsihna ka sasama manusa.
Urang bisa ngahurungkeun tur nyaangan imah jeung kantor, tapi urang poho pikeun nyaangan haté nu aya dina dada urang sorangan.
Urang saukur apal kana nu nembrak ti dunya sakumaha nu disaurkeun ku Al-Quran: Maranéhna ngan sakadar nyahoeun kahirupan dunya tina lahiriahna wungkul, sedengkeun dina urusan ahérat mah maranéhna mopohokeun (QS. Ar-Ruum: 7).
Hadirin Rohimakumulloh!
Di antara urang geus loba nu nyawalakeun tur ngadurényomkeun mangsa taun 2050-an, madungdengkeun nasib nu bakal karandapan dina taun nu bakal datang.
Ngayakeun seminar, lokakarya, ngeunaan bakal kurangna sandang jeung pangan, prihatin ku undakna jumlah padumuk dunya, kagigis ku bakal ledisna kakayaan alam nu aya di jero beuteung bumi, hariwang ku tercemarna udara bumi jeung sabangsana.
Padahal éta kabéh geus dijawab ku Alloh dina pidawuh-Na.
Sing saha nu taqwa ka Alloh, tanwandé Mantenna ngayugakeun hiji jalan kaluar (bongbolongan) pikeun maranéhna.
Jeung Mantenna bakal maparin rizki ka maranéhna tina jalan nu henteu disangka-sangka ku manéhna, lantaran sing saha nu tawekal ka Alloh, nya Mantenna nu nyumponanan (QS. Ath-Tholaq: 2-3).
Ogé dina ayat séjén, Alloh ngadawuh: Upama pangeusi éta nagri ariman sarta taqwa, tanwandé Kami maparin pirang-pirang barokah ka maranéhna ti langit jeung ti bumi, tapi maranéhna nganggap bohong.
Nya Kami nibankeun siksaan ka maranéhna lantaran saniskara paripolah maranéhna (QS. Al-A’rof: 98).
Hadirin, ku dua ayat al-Quran di luhur, tiasa kapahamkeun yén taqwa mibanda ajén penting pikeun kahirupan manusa.
Sing sadar, bencana alam di ditu, bancang pakewuh di dieu, musibah di nagri pulan, bala di nagara anu, éta kabéh alatan ku diangkatna barokah ti luhur bumi jeung kahalanganana rohmat ti langit.
Nu jadi cukangna, alatan kagerusna iman jeung lunturna taqwa tina batin manusa.
Disagédéngeun para khotib, ustadz atawa ajengan koar-koar dina mimbar nétélakeun perkara tadi, aya sawatara manusa nu nétélakeun nu kitu mah lagu heubeul, piwuruk atawa naséhat bau hapeuk, mangsa nu bakal datang mah euyeub ku tangtangan, moal bisa disanghareupan ku ngagalindengkeun kecap taqwa, mangsa nu bakal datang mah kudu disanghareupan ku kasiapan téknologi canggih, élmu pangaweruh jeung alat mutahir.
Éta ogé, aya benerna, jeung mémang sakuduna mah umat Islam téh tatahar kalawan asak jeujeuhan.
Sabab dalah kumaha ogé éta téh paréntah Alloh.
Yeuh jalma-jalma nu ariman!
Masing taqwa ka Alloh jeung saban jalma kudu nengetan naon-naon nu geus ditataharkeun pikeun jaga.
Jeung masing taqwa ka Alloh, lantaran saéstuna Alloh Maha Uninga kana saniskara nu ku maranéh dilampahkeun (QS. Al-Hasyr: 18).
Upama urang ngalenyepan ayat di luhur, Alloh mémang maréntahkeun ka urang sangkan tatahar pikeun ngigelan mangsa nu bakal datang.
Mangsa kahareup nu paling deukeut nyaéta isuk pageto, mangsa kahareup pertengahan mungkin bisa disebutkeun taun 2030 atawa 2050-an, mangsa kahareup nu jauh nyaéta poé kiamah.
Jadi, tatahar téh urusan nu kudu dilakukeun ku urang.
Apan Alloh parantos maparin paréntah dina merhatikeun waktu nu bakal datang téh dimimitian ku paréntah taqwa tur dipungkas ku paréntah taqwa.
Mémang, numutkeun kanyataan nu aya ogé, urang teu bisa meungpeun panon, sakabéh tatahar atawa persiapan nu ku urang diatur, moal aya hartina, upama teu dibarengan ku taqwa.
Téknologi canggih, élmu pangaweruh nu luhur, pakarang mutahir, éta kabéh bisa disalahgunakeun ku manusa-manusa nu mibogana, upama teu dibarengan ku taqwa.
Alam, bumi, langit, katut sagala eusina bakal hancur, upama nu jadi padumukna teu mibanda rasa jeung sikep taqwa.
Hadirin, jalaran kitu, pantes upama dina saban khutbah jum’at, sering aya pépéling ngeunaan iman jeung taqwa.
Iman nu disampurnakeun ku amal sholéh jeung taqwa nu sabener-benerna taqwa, nyaéta taqwa dina préstasi, taqwa dina laku lampah, taqwa dina nalika digawé jeung nalika milampah amal pagawéan dina enggoning nyanghareupan mangsa nu bakal datang.
Jeung maranéh kudu bebekelan, ari bekel nu panghadé-hadéna nyaéta taqwa.
Ku kituna, maranéh kudu taraqwa, yeuh jalma-jalma nu baroga pikiran (QS. Al-Baqoroh: 197).
Jama’ah Jum’ah anu dimulyakeun Alloh!
Al-hamdulillah, sagala puji sinareng syukur éta tetep kagungan Alloh Anu Maha Ghofur, anu kalayan kanyaah katut kaasih Mantenna urang tiasa tepang tur ngeusian sasih Romadlon, shaum sabulan campleng.
Mudah-mudahan shaum Romadlon geusan ngajadikeun urang minangka golongan muttaqin, beresih tur suci tina sagala dosa.
Sholawat miwah salam mugia salawasna dilungsurkeun Alloh SWT ka junjunan urang Rosul Muhammad SAW, minangka uswah katut qudwah urang, ka kulawargana katut para sahabatna sareng jalma-jalma anu nuturkeun tapak lacak aranjeuna.
Teu hilap khotib ogé ngalangkungan ieu mimbar, ngadugikeun du’a Tahni’ah.
Mudah-mudahan Alloh nampi amal ibadah urang sadaya, sareng mudah-mudahan urang salawasna aya dina kahadéan, Amin.
Hadirin, khotib ogé moal bosen-bosen pikeun terus ngélingan utamana ka diri khotib sorangan umumna ka jama’ah sangkan terus ngamumulé jeung ngaronjatkeun iman katut taqwa, demi iman jeung taqwa éta panghadé-hadéna bekel urang dina énggoning nyorang kahirupan nu pasti bakal datang, nyaéta poé kiamah.
Hadirin jama’ah jum’ah rohimakumulloh!
Moal luhur anu dipihatur dina khutbah anu ayeuna, tapi urang ngémut-ngémut deui kana pagawéan urang salaku muslim, anu mana ieu gawé téh minangka kawajiban urang salaku muslim anu teu bisa ditinggalkeun, nyaéta sholat.
Aya dua rupa nasib anu bakal karandapan ku jalma-jalma anu sholat.
Aya jalma anu ku sholatna téh bakal meunang kabagjaan, ogé aya jalm anu ku sholatna téh bakal meunang kacilakaan.
Ari jalma nu sok sholat tur meunang kabagjaan, ieu diuningakeun ku Alloh SWT dina surat Al-Muminun, ayat 1 jeung 2 nu unggelna: Kacida bagjana jalma-jalma mumin téh, nyaéta jalma-jalma anu khusyu dina sholatna.
Hadirin jama’ah jum’ah rohimakumuloh!
Khusyu dina sholat éta lain hiji pagawéan anu énténg.
Demi sering kaalaman ku urang, nalika méméh sholat pikiran teu loba kumalayang teuing.
Tapi nalika geus prak sholat, sagala rupa anu asalna teu inget dina sholat mah jadi inget.
Nepika teu saeutik jalma anu keur sholat ngajanteng salila-lila, lain ku alatan bacaanana panjang, tapi malaweung ngalamun.
Kumargi kitu Rosululloh SAW maparin wawadi ka urang sangkan urang bisa ngamumulé khuysu nalika sholat.
Diantarana, Rosululloh SAW nyaram ka jalma anu hayang kahampangan atawa kabeuratan pikeun ngalaksanakeun sholat.
Naon margina Rosul nyaram kitu?
Ku urang tiasa kasawang.
Kumaha jadina upama hiji jalma diantara urang ngalaksanakeun sholat bari nahan kahampangan.
Geus tangtu dina sholatna téh moal aya kakhusyuan, demi pikiran jeung perhatianana kabéngbat ku hayang ka WC.
Kitu deui Rosul ngawagel jalma nu ngaos Al-Quran, jalaran aya anu keur sholat.
Lain teu meunang maca Al-Quran, demi maca Al-Quran téh kaasup ibadah, tapi ngajénan ka jalma anu keur sholat, bisi kaganggu sholatna, alatan leungit kakhusyu’na.
Hadirin jama’ah jum’ah rohimakumulloh!
Khusyu dina sholat éta lain teu inget naon-naon, nepika diciwit atawa dicabok teu karasa, saperti ceuk dina dongéng, lain kitu.
Tapi khuysu téh nyaéta ngetrukkeun sakabéh perhatian urang, anu keur sholat kana éta pagawéan sholat.
Upama urang keur nyupiran, écés urang kudu sadar, yén urang téh keur nyupiran lain keur gapléh.
Upama urang leungit kasadaran nalika keur migawé hiji pagawéan, geus pasti bakal tinemu jeung kacilakaan.
Malah dina ayat séjén, kakhusyuan urang diperedih lain baé nalika urang keur sholat wungkul, tapi diluar sholat ogé urang diperedih kudu khusyu.
Sakumaha pidawuh Alloh anu unggelna: naha acan datang waktuna pikeun jalma-jalma anu ariman haté-haténa khusyu pikeun éling ka Alloh.
Hadirin jama’ah jum’ah rohimaumulloh!
Ari kabagjaan anu bakal kahontal ku jalma-jalma nu harusyu dina sholat, éta ngawengku kana kabagjaan lahir katut batin, dunya jeung akhérat.
Kabagjaan dunya, maranéhna bakal bisa ngahudangkeun dina dirina “sumber daya manusia” nu utama.
Nepika bisa jadi manusa anu produktif, jalma anu bisa ngahasilkeun, lain jadi jalma anu konsumtif, jalma nu salawasna diladangan batur.
Hal ieu bisa kaaos ku urang dina ayat saterasna tina surat Al-Muminun ayat ka 3 dugi ka 9 di luhur.
Hadirin jama’ah jum’ah rohimakumulloh!
Golongan anu kadua, nasib jalma anu sok sholat téh nyaéta diancam ku kacilakaan.
Sakumaha pidawuh Alloh SWT dina Surah Al-Ma'uun ayat 4-5.
Poho, kaliru jeung salah éta mah geus jadi sifat jeung watek manusa.
Teu aya hiji ogé jalma nu teu kungsi poho.
Malah Nabi Muhammad ku anjeun kantos ngarandapan kahilap.
Sakumaha kasauran anjeuna, satemenna kaula téh manusa saperti maranéh.
Kaula ogé sok poho saperti pohona maranéh.
Jeung upama kaula poho, prak ingetan ku maranéh.
Hadirin jama’ah jum’ah rohimakumulloh!
Poho nu diancam ku kacilakaan, éta lain poho dina waktu keur sholat.
Tapi poho sanggeus sholat.
Upama kajadian poho dina waktu keur sholat, nya bisa diganti ku "sujud sahwi" sakumaha nu kantos karandapan ku Rosululloh SAW.
Anjeuna kantos sholat berjama’ah anu kedahna mah opat roka’at, malah mung dua roka’at.
Nalika réngsé sholat para sahabat silih taros, nyirikeun aya anu badé ditaroskeun ka Rosul, mung teu warantuneun.
Tapi aya hiji sahabat nu naroskeun ka Rosul ngeunaan sholat anu dua roka’at, padahal kedahna mah opat roka’at.
Rosul ngawaler: “Enya kaula poho!” lajeng Rosul sareng para sahabat nambahan deui dua roka’at nu kirangna, bari dipungkas ku sujud sahwi.
Pon kitu deui upama aya imam poho anu kuduna mah tasyahud awal dina dua roka’at, ari ieu kalahka jung nangtung, nya anu jadi ma’mum kudu ngélingan ku ucapan “subhaanalloh!”.
Atawa imam poho dina maca surat, nya ma’mum kudu ngabéjaan, ulah ngantep.
Turta si imam ogé kudu beunang dibéjaan, ulah noyod waé.
Kitu upama poho nalika waktu sholat.
Hadirin jama’ah jum’ah rohimakumulloh!
Tapi upama poho sanggeus sholat, poho kana sagala rupa anu diikrarkeun dina waktu sholat, demi sholat éta euyeub ku jangji pasini urang ka Alloh SWT, nya anu kitu pisan nu bakal diancam baris cilaka.
Sabab poho saba’da sholat éta nuduhkeun hiji jalma nu teu boga tanggung jawab kana nu geus diucapkeun jeung dipigawéna.
Dina surat Al-Khasyr, Alloh ngandika: Jalma anu poho ka Alloh nyaéta jalma anu poho kana ni’mat ti Alloh, sakaligus poho kana jangji anu geus diikrarkeun ku manéhna nalika sholat.
Hadirin jama’ah jum’ah rohimakumulloh!
Kasadaran umat Islam di urang geus bisa disebutkeun aya ronjatanana.
Ti mimiti pajabat nepi ka rahayat, teu sirikna nu getol sholat téh éstu teu kendat-kendat.
Sok aya kabéjakeun ku media masa pajabat nu getol sholat tahajud, getol shaum senen kemis, getol silaturrahim ka pasantrén-pasantrén.
Pikeun urang salaku rahayat nu di handap atoh upama para pajabat geus garetol sholat, sugan baé diturutan ku rahayat anu balangsak bari tara sholat.
Demi sagala urusan di urang mah biasana kumaha nu di laluhur jeung kumaha usum.
Upama anu di luhur garetol shaum senén kemis, ramé kahandap ogé getol shaum.
Upama para pajabat loba nu ngukut dukun, getol datang ka kuburan, nya ramé di handap ogé milu ngukut jeung daratang ka kuburan.
Kitu watek jeung talajak di urang mah.
Mudah-mudahan baé raména para pajabat sarolat tahajud atawa shaum senen kemis, jeung loba silaturrahim ka majlis ta’lim atawa pasantrén-pasantrén téh éta lain saukur mode, lain saukur hayang nguseup sora pedah badé mayunan pemilu atawa pemilihan umum.
Hadirin jama’ah jum’at rohimakumulloh!
Upama para pajabat geus getol sholat, komo maké sholat tahajud mah, urang kudu bungah, demi sholat mibanda tanaga pikeun ngaleungitkeun pirang-pirang kama’siatan jeung kadorakaan.
Pidawuh Alloh: satemena sholat téh bisa nyegah fahsya jeung munkar.
Fahsya nyaéta hiji pagawéan doraka anu teu bisa dilampahkeun ku sorangan, saperti ngadu, jinah, paséa, korupsi ngagerejud harta rahayat.
Sedengkeun munkar mah nyaéta kadorakaan anu bisa dipigawé ku sorangan, saperti maling, jeung sabangsana.
Pikeun ngukur nepi ka mana sholat urang bisa mibanda kakuatan jeung henteuna, urang bisa nempo kana euyeub jeung teu euyeubna kadorakaan di satengahing urang.
Upama kama’siatan masih kénéh mahabu di satengahing urang, saperti judi, ngadu, korupsi jeung sabangsana, nuduhkeun yén sholat urang téh teu mibanda kakuatan.
Cindekna mah acan aya hartina, sabab sholat anu geus ngandung harti, nyaéta sholat anu bisa ngaleungitkeun pirang-pirang kama’siatan.
Hayu urang muhasabah kana diri urang sorangan.
Naha sholat urang téh geus bisa nyegah kana kama’siatan.
Boh kama’siatan nu aya dina diri urang sorangan, atawa kama’siatan anu aya di tengah-tengah masarakat.
Upama jawabanana téh teu acan aya kakuatanana, nya hayu urang sami-sami ronjatkeun.
Margi, teu acan sampurna sholat urang upama saukur menerkeun kaifiyatna wungkul tapi hapa tina buahna.
Buah tina sholat, nyaéta hudang jeung ngagedurna ruh jihad pikeun ngalawan jeung ngaleungitkeun sagala kama’siatan.
Mangga urang ngadu’a ka Alloh, mugia urang dipaparin kakuatan pikeun ngawujudkeun buah tina sholat urang.
Islam sacara gurat badagna ngawengku kana dua hambalan, akidah jeung syaréah, nyaéta perkara-perkara anu aya pakaitna jeung kaimanan jeung tata cara ngalaksanakeun hubungan komunikasi urang jeung Alloh sarta jeung sasama manusa.
Akidah Islam, prinsip-prinsip kaimanan, nu jadi tatapakan pokona nyaéta tauhid, tauhidulloh.
Kusabab tatapakan kaimanan akidah téh tauhidulloh, nya geus tangtu pangwangunan akidah ogé kudu dina harti ngawangun tauhidulloh, nyaéta ngalelempeng akidah umat sangkan ngabogaan tauhid kalawan enya-enya.
Prosés dina ngabina kaimanan atawa akidah téh bisa ku cara-cara ieu.
Kahiji, nyaéta ngayakeun kajian atawa panalungtikan jeung neuleuman kalawan jero ku cara loba maca buku, ngabandungan jeung ngadéngé panjelasan-penjelasan, maca siroh Rosul anu dijanggélékeun dina wujud ku ngayakeun panalungtikan kana sumber hukum, kana ajaran.
Ku cara loba maca, neuleuman jeung napakuran Al-Quran, ogé loba nulad tina siroh Rosululloh SAW, nya geus pasti bakal nguatkeun jeung ngandelan akidah nu ngancik dina diri urang.
Kadua, bentuk-bentuk ibadah anu diajarkeun dina Islam, saperti sholat, shaum, dzikir, manakomo ibadah umroh jeung haji mah mangrupa prosés nu sarua boga balukar jeung muatan pangwangunan akidah.
Akidah hiji jalma bakal goyah lamun ibadahna sarua goyah, sabab ibadah dina Islam mah mangrupa hubungan jeung Alloh, kapasrahan ka Alloh ogé pangobatan spiritual (syifaa), jeung mangrupa pangwangunan pikeun ngabina kaimanan.
Jadi, langsung atawa henteu langsung, ibadah téh kudu mageuhan kaimanan.
Kumargi kitu, mingkin diteuleuman ajén-ajén ibadah, nya geus tangtu jalma téh bakal mingkin panceg jeung tambah yakin.
Dina énggoning ngabina jeung nguatkeun akidah aya hambalan-hambalan anu ku urang kedah dimekarkeun.
Kahiji, nyaéta kasugemaan “rasional” atawa akal pikiran.
Anu dimaksud ku kasugemaan rasional nyaéta urang bisa ngajawab sagala rupa patalékan ngeunaan bebeneran jeung kaagungan Islam, ngeunaan bebeneran Al-Quran salaku sumber hukum, Nabi Muhammad SAW salaku Rosul Alloh, jeung hadits salaku sumber hukum Islam saba’da Al-Quran jeung sajabana.
Ku lega jeung kasugema rasional urang dina hambalan-hambalan tadi, nya geus tangtu bisa debat téologis jeung sing saha baé ogé ngeunaan bebeneran Islam kalawan lantip tur hadé.
Jadi, ngagem agama ogé bisa dihontal ku kasugemaan rasional atawa akal pikiran.
Kadua, nyaéta kapatuhan.
Mémang aya wujud-wujud kagiatan anu teu ngamungkinkeun urang bisa ngahontal kasugemaan sacara rasional, alatan teu rasional téa saperti wujud-wujud ritual ibadah, sebut baé sholat, dzikir jeung sajabana, éta lamun dikoréhan mah bisa tapi hakékatna mah kapatuhan.
Tah lamun hiji jalma geus bisa ngalaksanakeun ibadah kalawan hadé, bari ditatapakan ku akidah anu bisa diadurényomkeun, nya geus pasti manéhna bakal ngahontal kasugemaan anu leuwih luhur nu disebut kasugemaan émosional, kasugemaan spiritual, jadi ni’mat karasana.
Jadi, anu kahiji mah disebutna téh kahartos, nya anu kaduana mah karaos, karasa ni’matna.
Puncak kaimanan nyaéta lamun hiji jalma geus bisa parat nepi kana hambalan ngarasa ni’mat, ngararasakeun ni’matna kaimanan.
Tina ngarasakeun ni’matna iman éta bakal tumuwuh sipat-sipat nu unggul tur punjul saperti éra pikeun milampah dosa
Anjeuna éra ku Alloh nepika numuwuhkeun dina dirina rasa kacinta.
Anjeuna sering boga karep hayang patepung jeung Alloh.
Anjeuna sering nyebut asma Alloh.
Anjeuna sering hayang maca kalam Alloh.
Salian éta Salian eta Anjeuna sering hayang datang ka bumi Alloh, sabab dirina geus nepi kana hambalan ngarasa ni’mat.
Tah éta mangrupa salah sahiji balukar positip tina pangalaman-pangalaman spiritual anu dimekarkeun dina tasawuf
Tapi dalah kumaha ogé urang tetep kudu ngontrol ku koridor syara, ulah nepika saukur hayang ni’mat wungkul, sok sanajan dilakukeunna téh ku cara anu teu luyu jeung ajaran Islam, anu kitu mah dipahing pisan.
Mémang, aya jalma anu alatan sugema, ni’mat, tapi ngarumpak papagon ajaran Islam, éta anu kitu mah matak ngabalukarkeun bahaya rongkah.
Jalaran kitu urang tetep kudu ngarujuk kana prinsip-prinsip syara.
Jadi, sakali deui kasugemaan rasional jeung kasugemaan spiritual éta bisa mageuhan kaimanan nu ngancik dina diri urang.
Dina hirup kumbuh di tengah-tengah masarakat ogé aya mémang tarékah-tarékah pikeun nguatkeun jeung ngandelan kaimanan mah.
Diantawisna nyaéta kudu hirup turta aya dina hiji lingkungan masarakat nu kondusip, anu ngarojongna.
Salian éta ogé urang kudu loba campur gaul jeung jalma nu sholéh, jalma-jalma anu ihlas, jeung aya di satengahing kulawarga nu indung bapana ogé sholéh.
Tah kaayaan nu saperti kitu mah geus tangtu bakal bisa ngarojong kana kapancegan iman urang.
Anu ogé kawilang penting pikeun ditapakuran, sagala rupa luang jeung kasempetan éta kudu dijadikeun sarana pikeun nguatkeun iman, sebut baé musibah.
Musibah éta kudu disanghareupan pikeun nguatkeun kaimanan urang, lain sabalikna ku musibah téh kalahka jauh jeung Alloh.
Demi nu disebut musibat mah ujian, ku sabab ujian téa, nya geus pasti bisa lulus atawa teu lulus.
Upama hiji jalma geus bisa nyokot sikep kana sagala rupa ujian, kasusah, pitenah, kazholim, bari luyu jeung papagon katut pituduh agama, nya éta kabéh bisa dijadikeun lahan pikeun nguatkeun kaimanan nu ngancik dina diri urang.
Mémang aya sawatara jalma anu ku Al-Quran ditétélakeun, diélingan atawa teu diélingan ogé tetep noyod.
Anu ceuk basa urangna mah éta jalma téh teu meunang hidayah téa.
Anu jadi cukang maranéhna tetep noyod mibanda sikep saperti kitu, éta dina Al-Quran disebutkeun, kusabab haténa ghisyawah, katutup.
Naon ghisyawah-na téh, saur Al-Quran mah nyaéta apriori, arogansi, jeung nutup diri, teu daék narima kana rupa-rupa saran atawa bongbolongan ti nu séjén, éta nu nyababkeun dirina teu meunang hidayah.
Alatan arogan, ngarasa paling pinter, bener sorangan, éta ogé nyababkeun hidayah hamo turun ka dirina.
Jadi balukar tina arogan, jeung apriori, teu daék narima kana naséhat jeung wéjangan nu holna ti nu séjén éta ngabalukarkeun dirina teu meunang hidayah.
“Saéstuna keur maranéh aya conto anu hadé di Rosululloh, pikeun jalma-jalma anu miharep Alloh jeung poé ahir tur anu loba aringet ka Alloh” (Q.S. Al-Ahzab: 21).
Alkisah, dina runtutan Perang Salib (1095-1291), pasukan Islam ngarandapan “lesu darah” atawa tumpurna sumanget pikeun perang.
Panglima perang pasukan Islam harita, Shalahuddin Al-Ayubi, ngarasakeun kondisi psikologis anggahota pasukanna nu matak prihatin.
Tangtu baé, Al-Ayubi, saurang Muslim Turki Saljuk katurunan Kurdi, kudu narékahan cara pikeun ngagedurkeun jeung ngahudangkeun deui sumanget juang (ruhul jihad) anu geus mimiti melempem ti pasukanna.
Nya, lahir ideu pikeun ngayakeun acara miéling poé babarna (maulid) Nabi Muhammad SAW.
Diingetkeun deui kumaha Nabi SAW bajuang bari teu nolih kacapé, sok sanajan euyeub ku harungan jeung halangan, gogoda, jeung ancaman, pikeun nanjeurkeun syi’ar Islam di ieu bumi.
Disawang kumaha Nabi SAW katut para sahabatna berkorban naon baé demi ngabéla agama jeung umat Islam tina serangan musuh-musuh Alloh.
Sok sanajan kudu nandonkeun nyawa (maot toh pati jiwa raga), nya anu bakal kasampeur téh taya lian anging maot syahid kalayan sawarga nu jadi ganjaranna.
Al-Ayubi bisa ngala hasilna.
Ngaliwatan miéling maulid, pasukan Islam mibanda ruhul jihadna deui, ngawarisan sumanget juang nu salawasna ngagedur dina diri Rosululloh SAW katut para sahabatna, sahingga pasukan Islam mampuh ngéléhkeun pasukan Salib di sajumlah front pangperangan.
Miéling maulid Nabi SAW, numutkeun Ensiklopedi Islam (1987: 88), éta diluluguan ku Raja Muzhaffar Abu Sa’id, panguasa Kota Ibrik di Irak (Abad VI H).
Jigana, urang kudu nulad ka Al-Ayubi.
Lamun “Sang Pembebas Jerusalem” ieu mampuh ngahurungkeun jeung ngahudangkeun deui sumanget pikeun ngabéla Islam, nepika pasukan Islam jadi gagah rongkah, nya geus tangtu tradisi maulid nu sok diayakeun ku umat Islam kiwari ogé kudu saperti kitu.
Tradisi maulid kudu bisa ngahudangkeun rasa cinta ka Rosululloh SAW, nulad akhlak katut watekna, jeung numuwuhkeun sumanget pikeun ngabéla Islam.
Ku sumanget juang nu nyongcolang, ruhul jihad anu terus ngagedur, Nabi katut para sahabatna, mampuh ngabéla éksistensi syi’ar Islam di ieu bumi.
Nabi SAW mampuh nandangan siksaan fisik jeung psikis dina nalika ngada’wahkeun Islam.
Hinaan, pangrurucah, malahan ancaman fisik disorang kalayan sabar.
Pangbibita atawa sogokan nu mangrupa harta banda jeung kakawasaan ogé ditampik, demi kajayaan Islam wungkul.
Konci kaunggulan Nabi SAW éta taya lian anging kaimanan, optimisme, kasabaran, jeung kayakinan kana bakal ayana pitulung ti Alloh SWT Anu Maha kuat tur Maha kawasa.
Sagala rupa cocoba anu karandapan Nabi SAW katut para sahabatna ogé karandapan ku umat Islam saba’da aranjeuna.
Tarékah pikeun mareuman cahaya Islam terus tobat éta nu nangtukeun jeung henteuna urang asup ka sawarga.
Kecap tobat éta sering dipungkas ku dua sipat Alloh nu Maha Jembar ku Pangampura tur Maha Murah.
Upama teu aya dua sipat Alloh Anu Maha Miheman tur maha Jembar ku pangampura, écés manusa moal mungkin bisa asup ka sawarga-Na sok sanajan mibanda amal nu loba.
Anu jadi pasualanana tobat nu kumaha nu bisa ditampi ku Alloh téh, sahingga tinekenan kana nu dimaksud nyaéta asup ka sawarga bari meunang pangampura jeung kahéman ti Alloh SWT?
Aya genep syarat nu kudu dicumponan ku saban jalma nu hayang tobat, tur ditampi tobatna ku Alloh SWT.
Kahiji, kudu sadar tur ngarasa kaduhung ku dosa-dosa nu geus dilakukeun.
Sadar jeung kaduhung ku pirang-pirang dosa nu geus dilakukeun, saperti sadar jeung kaduhungna Adam katut Hawa, éyang urang baheula.
Saperti nu diriwayatkeun dina hiji hadits, nalika Adam katut Hawa ngarempak papagon Alloh ku mangrupa ngadahar buah Huldi, langsung sadar yén maranéhna téh geus ngarempak aturan jeung papagon Alloh.
Hal éta ku urang tiasa kaaos dina surat Al-A’rof ayat 23: pok duanana tamada, duh Gusti Pangéran abdi sadaya!
Rumaos pisan abdi duaan parantos nganiaya diri abdi.
Kumargi kitu upami Gusti henteu kersa ngahapunten abdi duaan, sareng Gusti henteu maparin rahmat ka abdi duaan, tanwandé abdi duaan kalebet jalma nu rugi.
Zholim, kaniaya, éta lawan tina adil.
Adil nyaéta nempatkeun hiji perkara dina tempatna, saperti maké kopéah dina sirah, sapatu dina dampal suku jeung réa-réa deui.
Nalika hiji jalma nyorang kahirupan bari patojaiyah jeung aturan katut papagon Alloh, éta sarua jeung geus zholim.
Cindekna saban laku lampah nu ngarempak aturan Alloh éta kaasup zholim atawa kaniaya, naha zholim dina katégori dosa, musyrik atawa kapir.
Musyrik éta ogé disebut zholim sakumaha nu disaurkeun ku Luqman ka nu jadi anakna.
“Yeuh anaking, omat hidep ulah nyakutukeun (naon baé ogé) ka Alloh, karana saéstuna ari syirik téh kaasup éstuning kazholiman nu pohara gedéna” (QS. Luqman: 13).
Kadua, kudu ngalobakeun dzikir jeung istighfar.
Anu jadi hambalanana nyaéta Ali Imron aya 135, nu hartosna: anu takwa téh nyaéta jalma-jalma nu milampah kajahatan atawa nu nganiaya dirina, buru-buru inget ka Alloh, sarta terus ménta dihampura tina dosa-dosana, jeung saha deui nu bisa ngahampura dosa salian ti Alloh.
Jeung maranéhna henteu tonggoy milampah (kagoréngan), da maranéhna nyaraho.
Aya dua hadits nu dua-duana ogé shohéh, ngariwayatkeun yén Rosululloh istighfar dina sapoéna téh 70 kali.
Dina hadits lain 100 kali dina sadinten sawengina.
Jadi antara 70 sareng 100 kali, éta téh Rosul nu parantos di mashum, mustahil milampah dosa, keur naon atuh Rosul terus maca istighfar saloba kitu?
Itung-itung nyindiran urang wé, Rosul nu teu kungsi milampah dosa, saban poé maca istighfar 100 kali, lamun kitu mah urang kudu sabarakali tah maca istighfar dina saban poéna?
Aya bentuk istighfar nu kalintang dipikacinta ku Alloh SWT, nu disebut Sayyidul Istighfar.
Katilu, Azam nyaéta niat nu buleud jeung tékad nu kuat.
Nalika ngalaksanakeun tobat ka Alloh SWT, manéhna mibanda niat nu buleud teu aya nu totolan, jeung tékad nu kuat saperti ku ucapan: “Ya Alloh abdi moal deui-deui ngalakukeun ieu dosa”.
Kaopat, kudu ngabuktikeun yén dirina téh sadar tur kaduhung ku ngaronjatkeun iman jeung amal sholéh.
Jadi hiji jalma teu cukup saukur ku sadar jeung kaduhung, loba dzikir jeung istighfar, jeung diwuwuh ku niat nu buleud.
Tobatna ogé kudu dibuktikeun ku ngaronjatkeun iman jeung amal sholéh, upama téa mah saméméh tobat téh aranglangka ngalaksanakeun tahajud, nya kudu jadi getol tahajud, upama korét jadi béréhan.
Jadi aya ronjatan iman jeung amal antara saméméh jeung sanggeusna tobat.
Nu jadi hambalanana ku urang tiasa diaos dina surat Al-Furqon ayat 70-71, kajaba jalma-jalma nu tobat, nu iman tur ngalampahkeun amal sholéh.
Nya pikeun maranéhna mah Alloh bakal ngaganti kajahatan maranéhna ku kahadéan.
Jeung Alloh Maha Jembar Pangampura tur Maha Asih.
Jeung sing saha nu tobat tur ngalampahkeun amal sholéh, nya saéstuna manéhna enya-enya tobat ka Alloh.
Jadi ngabuktikeun yén dirina téh bener – bener tobat ku cara iman jeung milampah amal hadé.
Anu dimaksud ku iman jeung amal hadé atawa sholéh dina ayat di luhur nyaéta ngaronjatkeun iman jeung amal sholéh nu dilakukeun ku dirina.
Kalima, tobat teu dilakukeun nalika sakarotul maut datang.
Demi upama tobat dilakukeun nalika sakaratul maut datang, éta taya hartina, sabab dina saat sakarotul maut mah tos teu aya deui ujian pikeun kaimanan, ogé sakabéh tabir alam ghoib geus dibuka.
Nalika sakabéh tabir atawa tutupan alam ghoib dibuka mustahil aya jalma nu teu daék tobat.
Sakabéh jalma bakal langsung tobat upama pirang-pirang kajadian nu bakal tumiba jeung karandapan ku dirina geus ditémbongkeun ka dirina, contona saperti Fir’aun.
Fir’aun éta manusa eusleum nu ngaku jadi pangeran nu dibéré pirang-pirang pépéling ku Alloh masih tetep nampik.
Nalika ngudag-ngudag Nabi Musa katut jalma nu ariman ka tengah laut nu beulah, sedengkeun Fir’aun katut bala tentarana masih di tengah laut jeung cai ngahiji deui, sakaratul mautna datang.
Harita dibukakeun ka manéhna tabir alam ghoib.
Katingagali ku dirina golongan malaikat nu rék nyiksa dirina, tur manéhna ogé nyaho bakal jadi pangeusi naraka jahannam.
Nya harita manéhna nyalukan; “Ayeuna mah kuring bener-bener iman ka Pangéranna, nu teu aya deui Pangéran anging Mantenna, sakumaha nu diimanan ku Bani Isroil jeung kuring ayeuna mah kaasup golongan jalma nu sumerah diri”.
Jadi, nalika sakaratul maot datang, nya lawang tobat geus ditutup.
Kagenep, upama dosa téh salian ti ka Alloh ogé aya pakaitna jeung sasama, nya leuwih tiheula kudu ngaréngsékeun heula urusanna jeung sasamana.
Nu jadi hambalanana nyaéta surat Ali Imron ayat 135, dina éta ayat dosa dibédakeun antara dosa fahisyah jeung dosa ngadoliman diri sorangan.
Jadi, dosa téh aya nu disebut fahisyah, saperti, nipu, maling, ghibah, ngarampog, maténi, zinah, korupsi jeung réa-réa deui.
Ieu dosa lain saukur ka Alloh wungkul tapi ogé dosa ka sasama, demi aya jalma atawa pihak séjén nu dirugikeun ku dirina.
Jeung pangloba-lobana jinis dosa téh ayana dina hambalan nu ieu.
Sedengkeun dosa ngadoliman diri sorangan mah nyaéta dosa nu upama dilakukeun téh nu rugina saukur diri jalma nu ngalakukeunana, nu séjénna mah teu kajiret, saperti nu dilakukeun ku Nabi Adam katut Hawa nu nuang buah Huldi, demi teu aya nu dirugikeun saurang ogé ku dosana.
Hiji jalma teu ngadegkeun sholat, shaum, nu rugi téh saukur dirina sorangan.
Prosés tobat tina dosa zholim ka diri sorangan saperti dosa teu ngalakukeun sholat, teu shaum éta kawilang gampil, kari dirina ka Alloh langsung.
Sedengkeun dosa fahisyah mah teu bisa kitu, upama hiji jalma nganyenyeri nu jadi tatangga, upama rék tobat leuwih ti heula kudu ngaréngsékeun jeung nu jadi tatanggana.
Saba’da kitu kakara ngadu’a atawa tobat ka Alloh.
Jalaran kitu, dosa fahisyah mah leuwih baha tur beurat batan dosa ngazholim ka diri sorangan, demi dosa fahisyah mah aya pakuat-pakaitna jeung hak jalma séjénna.
Ku sagala rupa cara, maranéhna nu ceuceub ka Islam katut umatna terus néangan tarékah pikeun mareuman cahaya agama Alloh, ngaliwatan fitenah, hinaan, nyasarkeun pamikiran, malahan ku cara ngajajah jeung ngarampog nagrina atawa invasi saperti anu karandapan ku kaom muslimin di Irak.
Umat Islam geus tangtu kudu nulad Nabi SAW dina nanjeurkeun syi’ar Islam: pangtang serah bongkokan, euyeub ku kasabaran, jeung maju terus ku sumanget juang nu terus ngagedur, plus kayakinan kana datangna pitulung Alloh SWT.
Islam lain saukur kudu diyakinkeun jeung diamalkeun wungkul, tapi ogé kudu dida’wahkeun jeung dibéla.
Pangbéla ka Islam dina prungna kudu luyu jeung kamampuh (kompéténsi) masing-masing umat.
Ti mimiti saukur ngadu’a, démonstrasi, nganapakahkeun harta pakaya, ngawangun opini jeung counter-opini, nepika makalangan langsung di medan pangperangan.
Nulad akhlak Rosul, nuturkeun sunnahna, jeung terus ngagedurkeun sumanget dina nalika ngabéla Islam éta mangrupakeun tanda cinta anu sajati ka Nabi Muhammad SAW.
Sholwat ka anjeuna ogé kaabus tanda cinta, tapi kudu dilakukeun kalawan bener jeung teu kaleuleuwih mana komo bau-bau khurofat mah.
Rosul nyalira nampik pikeun dikultuskeun, saperti dawuhan anjeuna: poma arandika ulah kaleuleuwihi dina muji ka kaula, saperti geus kaleuleuwihina urang Nasroni dina muji (Isa) putera Maryam.
Kaula mah saukur abdi Alloh, kumargi sakitu pok ucapkeun ku arandika, Abdullah wa rasuluhu (hamba Allah katut Rosul-Na) (HR Bukhari sareng Muslim).
Dunia Arab harénghéng ku aksi démonstrasi anu kawéntar ku “Révolusi Melati”.
Rahayat Tunisia geus bisa ngarurug rézim panguasa Présidén Zine El Abidine Ben Ali bulan Januari 2011.
Révolusi Melati nu ngabringkeun yutaan warga Tunisia turun ka jalan puluhan poé lilana tinekenan kana hasilna bisa ngaléngsérkeun Présidén Ben Ali nu geus nyekel kakawasaan salila 30 taun leuwih.
Tunisia bréh jadi nagara nu nyaliarkeun wabah révolusi di Afrika Barat jeung dunya Arab.
Virus révolusi tumalépa ka Mesir.
Gerakan rahayat nu démo salila dua minggu, geus bisa ngeundeuk-ngeundeuk jeung ngaruntuhkeun rézim Présidén Husni Mubarak dina ping 11 Februari 2011.
Saba’da Tunisia jeung Mesir, sajumlah nagara Arab séjénna ogé digeunjleungkeun aksi démo nu sarupa, tapi acan tinekenan kana hasilna, pikeun maksa turun rézim panguasa.
Aksi-aksi démo ogé rentul di nagara Arab séjénna, saperti Arab Saudi, Yaman, Bahrain, Uni Emirat Arab (UEA), Kuwait, jeung Libya.
Henteu saperti di Tunisia jeung Mesir, di nagara Arab séjénna mah aksi démonstrasi téh ku panguasana diladénan ku cara nu gangas.
Puluhan korban nyawa ngababatang.
Moammar Khadafi (Libya) diiberkeun nurunkeun “tentara bayaran” pikeun ngabuburak jeung numpes démonstrasi.
Bahrain ngondang bantuan militer nagara tatangga pikeun nyanghareupan gajolak rahayatna.
Tungtutan rahayat Arab utamana mundurna rézim nu geus lila teuing nyekel kakawasaan bari jeung ngabekem aspirasi maranéhna.
Leuwih jauhna, rézim Tunisia (Ben Ali) jeung Mesir (Mubarak) kawéntar pro-Barat (Amérika) jeung nindes gerakan-gerakan Islam.
Ben Ali ngalarang Gerakan Islam An-Nahdah (Ennahda).
Pingpinan An-Nahdah, Rasheed Al-Ghanushi malahan kudu hirup di pangasingan (London) ku alatan diboro ku rézim Ben Ali.
Ayeuna mah Al-Ganushi geus mulang tur tatahar pikeun bajuang ngarebut kakawasaan di Tunisia jeung ngalarapkeun ideu-ideu pamaréntahan Islamina.
Pon kitu deui Mubarak ogé nyaram Al-Ikhwan Al-Muslimun (Ikhwan) anu diadegkeun ku ulama kharismatis nu ‘melegenda’ di dunya Islam, Hassan Al-Banna.
Kiwari, saba’da Mubarak léngsér, Ikhwan dilégalkeun tur bisa laluasa pikeun makalangan dina pemilu.
Ikhwan ogé keur tatahar pikeun ngarebut kakawasaan jeung ngalaksanakeun visi-misina ngeunaan pamaréntahan Islami.
Iran jeung Turki téh dua nagara nu neundeun harepan gedé tur ngarojong kana kabangkitan rahayat Arab dina ngagusur jeung ngeureunkeun panguasana sewang-séwangan.
Nu jadi cukangna, ampir sakabéh panguasa nagara Arab téh kacida pisan pro-Amérika.
Di sisi lain, Amérika geus ngamusuhan Iran ogé curiga ka Turki ku alatan ayeuna dipingpin ku partai Islamis AKP.
Amérika sabalad-balad jeung nagara-nagara Barat kacida pisan sieunna, Tunisia, Mesir, jeung nagara Arab séjénna dicekel ku gerakan Islam.
Barat inggis kapentinganna, utamana pasokan minyak, kaganggu lamun téa mah kalangan Islam nyupiran jeung ngadalikeun nagara-nagara Arab.
Namung, nu paling dipikasieun deui ku Barat mah nyaéta, syariat Islam dilumakukeun di nagara-nagara Arab lamun téa mah kalangan Islamis kumawasa.
Upama syariat Islam dilarapkeun, nya geus pasti gaya hirup Barat bakal kairid.
Hartina produk-produk Barat téh hamo laku deui di pasar Arab.
Di Tunisia jeung Mesir kran démokrasi geus muka kalawan lega.
Démokrasi datang pikeun méré kabébasan ka nu jadi rahayat di éta dua nagara pikeun nyoarakeun aspirasi, sakaligus nangtukeun pamaréntah jeung jihat kawijakan nu jadi nagarana.
Anakitu mah, hartina, syari’at Islam boga lolongkrang pikeun ditanjeurkeun di éta dua nagara.
Nya geus tangtu, agénda di dunya Arab nu saterusna, hususna Tunisia jeung Mesir, nyaéta tarungna démokrasi vs syariah Islam.
Dina hambalan démokrasi, sagala rupa téh ditangtukeunna ku sora mayoritas rahayat (prinsip kadaulatan rahayat).
Dina démokrasi, lamun téa mah mayoritas nyoarakeun A, nya geus pasti A nu lumaku téh, lésot tina bener atawa salah, hak atawa batil.
Dina sistem démokrasi, sakabéh sora boga ajén nu sarua.
Saperti sora hiji ulama, dipeunteun sarua ajénna jeung sorana hiji palacur.
Sora hiji cendekiawan, dipeunteun sarua jeung sora sahayat kuricakan bari pangbodona.
Dina syariat Islam, sakabéhna ditangtukeun ku hukum Alloh SWT nu nyoko kana Al-Quran, Sunnah, sareng Ijtihad (prinsip kadaulatan hukum Alloh).
Nya ieu pisan nu jadi téma BD édisi ayeuna téh.
Sangkan bisa metik hasil ngala buahna nalika ngabuburak kamusyrikan, tahayul, khurofat jeung bid’ah leuwih tiheula kudu paham kana péta masarakat sacara umum jeung kaom muslimin hususna.
Urang kudu merenahkeun mayoritas bangsa Indonésia téh golongan kaom muslimin, lain umat.
Demi nu disebut kaom mah aya patula-patalina jeung jumlah, sedengkeun umat mah boga ciri-ciri anu tétéla, nyaéta kualitas, luyu jeung dawuh Alloh SWT: maranéh téh panghadé-hadéna umat anu dilahirkeun pikeun maslahat manusa, maranéh nitah kana kahadéan jeung nyegah laku lampah jahat, bari dibarengan iman ka Alloh.
Lamun seug ahli kitab ariman mah, tanwandé hadé pisan pikeun maranéhna.
Ti antara maranéhna aya nu ariman, tapi kalolobaanna mah nu parasék (QS. Ali Imron: 110).
Saba’da urang apal kana péta, tétéla di jero kaom muslimin téh aya sababaraha golongan.
Kahiji, golongan anu geus mahamkeun Islam tina kokocoranna nu asli, nyaéta Al-Quran katut Sunnah Rosululloh SAW.
Sok sanajan kuring can kungsi ngayakeun panalungtikan ngeunaan jumlah pastina maranéhna di kaom muslimin, tapi kuring yakin yén ieu golongan téh kaasup golongan leutik.
Lamun téa mah kiwari jumlah kaom muslimin téh 89 peresén tina padumuk bangsa Indonésia, jigana sapuluh persén ogé acan karuhan ayana.
Sabab tina sapuluh persén ogé masih aya nu iman jeung ngamahamkeun Islam téh sawaréh-sawaréh, masih sabagian-sabagian, acan sagemléngna.
Aya deui nu iman kana Islam téh alakadarna wungkul, malah aya deui nu iman kana Islam téh saukur sholat, shaum, haji, infak jeung perkara-perkara anu sipatna ibadah mahdloh wungkul.
Tah nalika biluk kana ibadah ghoér mahdloh, tétéla kaom muslimin téh mayoritas.
Tina sapuluh persen téa, jigana nu bener-mahamkeun Islam dina harti jihat mikirna, manéhna satuju yén Islam téh hiji sistim.
Kadua, golongan nu iman kana Al-Quran téh dipilihan, jadi iman kana sabagianna jeung kupur kana sabagianna deui.
Contona, manéhna iman ka Alloh, ku ngalaksanakeun paréntah saperti sholat, shaum, haji jeung sajabana.
Tong boroning dina masalah ibadah mu’amalah, ghoér mahdloh, dalah dina ibadah mahdloh ogé masih loba méngparna tina sunnah Rosul.
B.J. Habibie mantén présidén dina biantara muktamar ICMI ka-5 2010 di Bogor nétélakeun, yén pamingpin Indonésia kiwari mah féodal.
Saha nu salahna?
Naha présidén, gupernur, wali kota, kabéh ogé teu salah, nu salah mah tetep rahayat.
Maksudna nu salah téh rahayat anu milih pamingpin.
Naha kaom muslimin teu milih pamingpin saperti nu disaratkeun ku Al-Quran: “Satemenna pamingpin maranéh téh ngan wungkul Alloh, Rosul-Na jeung jalma-jalma nu ariman, anu ngadegkeun sholat jeung nyumponan zakat jeung maranéhna téh nu sumujud ka Alloh”.
Hartina sagala pasualan téh kabéh kudu ditatapakan ku ajén-ajén Ilahiyah, nyaéta Al-Quran jeung Sunnah Rosululloh SAW.
Dina prungna milih pamingpin kudu jalma anu ariman, nyaéta nu ngadegkeun sholat, nu bisa nyegah dirina tina laku lampah fahsya jeung munkar.
Kiwari mah apan teu aya présidén nu nitah sangkan nutup rupa-rupa tempat ma’siat, saukur tamba bau sungut wungkul jeung nyieun undang-undang ogé saparengna, boh legislatifna, yudikatifna atawa eksékutifna.
Jalma anu nyumponan zakat jeung taat kana sagala rupa papagon Alloh, sacara kompréhénsifna kafah kana sagala aturan Alloh.
Kusabab kitu, tarékah dina ngabuburak rupa-rupa khurofat nu kiwari mahabu di tengah kaom muslimin ceuk kuring mah nyaéta ku pendidikan pormal, nyaéta ngayugakeun kader-kader nu tukuh pengkuh kana ajaran Alloh katut Rosul-Na jeung ngagedurkeun pendidikan non pormal saperti da’wah anu ‘terprogram’.
Kamusyrikan nu masih nyaliara ditengah umat, gurat badagna aya dua hal.
Kahiji, Musyrik johir, nyaéta kamusyrikan nu nembrak, saperti lamun rék ngawinkeun hadéna kudu dina poé, bulan, jeung taun sabaraha; lamun iinditan kudu dina jam sabaraha, sabab ceuk kayakinan manéhna mah aya waktu anu teu hadé.
Kadua, Musyrik khof, nu nyamuni anu gedé mamalana.
Kiwari manusa kakara diajénan lamun kaasup jalma nu beunghar, boga jabatan atawa kalungguhan nu luhur, lain bebeneran.
Jadi ngabuburakna kudu ku dua jalur tadi jeung dua hambalan tadi kudu dirojong sapuratina, boh sarana katut prasarana kalawan cukup.
Lembaga pendidikan nu kiwari masih dikotomi, misahkeun antara élmu jeung Islam.
Tah ieu kudu diminimalkeun ku cara satékah polah ‘ngaintegrasikeun’ Al-Quran katut Sunnah jeung widang study masing-masing, ti kawit TK tur nepika paguron luhur.
Saperti nalika urang medar bagbagan élmu biologi atawa pisika.
Nya anu leuwih tiheula ditepikeun ka barudak téh ayat-ayat Alloh, ieu alam diciptakeun ku Alloh.
Lajeng ditalungtik ku manusa nepika jadi perkara anu mawa mangpaat pikeun nu séjénna.
Ku nga-integrasikeun antara élmu agama kana élmu-élmu umum di lemabaga pendidikan pormal ieu dipiharep maranéhna bisa mahamkeun Islam sapuratina.
Tarékah kadua nyaéta ku da’wah nu ‘terprogram’, maksudna matéri da’wah téh kudu ‘terstruktur’.
Hartina silabusna jelas, saperti ngatik jeung ngadidik jama’ah di pangajian hiji masjid, nya geus pasti para da’i nu rék méré pangajaran téh kudu pasti dina garapan materina.
Lamun téa mah si da’i nyekel pangajaran akidah, nya kudu pasti nu ngajarna saha jeung sabaraha lila waktuna.
Dina prungna da’wah, aya hambalan-hambalan anu kudu diperhatikeun.
Kiwari masih loba nu nepikeun ajaran Islam tapi dina prak-prakanna jauh tina papagon Alloh katut Rosul-Na: saperti nyarita anu kurang sopan, atawa nyabit-nyabit perkara-perkara anu ‘sensitif’.
Geus ninggang kana mangsana da’wah téh ‘terprogram jeung terukur’ nepika bisa tinekenan kana hasilna kalawan nyugemakeun.
Pancén Déwan Da’wah dina ngabuburak rupa-rupa khurofat nu masih nyaliara di tengah kaom muslimin leuwih ditekenkeun kana ngawangun masjid minangka sarana prasarana jeung nyitak SDM da’i nu punjul jeung boga kaparigelan nu hadé dina da’wah, ngabagikeun Al-Quran jeung buku-pikeun bekel para da’i dina da’wah jeung bacaan keur masarakat.
Dina prinsip Islam, saban amal manusa éta kabéh alatan ku ayana hidayah Mantenna.
Dina harti, saban manusa, boh mumin atawa kapir bolongkotan éta geus narima hidayah-Na.
Tapi, sok sanajan kitu aya sababaraha hidayah nu saukur dipibanda ku jalma-jalma anu tangtu.
Ma’na tina ayat-ayat di luhur méré hiji kacindékan yén sakabéh mahluk-Na, lain saukur manusa wungkul tapi sakabéh mahluk ciptaan-Na éta parantos dipaparin hidayah, dina énggoning nyorang prosés kahirupanana.
Sahanteuna, hidayah anu geus dikanyahokeun ku urang téh aya opat rupa.
Kahiji, Hidayah nu mangrupa insting atawa naluri anu dipaparinkeun Alloh ka mahluk sakumna, Saperti naluri pikeun mertahankeun hirup jeung katurunan.
Salian éta aya naluri karep ka nu barang dahar, nginum, ngabéla diri, kabutuhan biologis jeung réa-deui.
Ieu hidayah dipaparinkeun Alloh ka sakabéh mahluk-Na, manusa atawa sato.
Kadua, Hidayah dalalah (dalil), ieu hidayah mangrupa uar pangajak atawa bingbingan Alloh ka manusa ngaliwatan risalah anu diturunkeun ka para Nabi katut Rosul-Na pikeun ngaping jeung ngabingbing pancaderia, napsu jeung akal manusa sangkan hidayah nu mangrupa naluri bisa digunakeun di jalan nu bisa nyalametkeun dirina di dunya jeung ahérat.
Hidayah dalalah ieu mangrupa aturan-aturan ti Alloh SWT.
Sakabéh manusa meunang ieu hidayah kaasup jalma kapir.
Disebut kapir sabab maranéhna geus meunang hidayah tapi nampik kana éta hidayah.
Pikeun jalma-jalma nu ariman kana hidayah dalalah dina bentuk risalah Alloh ngaliwatan Al-Quran katut As-Sunnah, nya maranéhna boga hak pikeun meunang hidayah séjénna.
Katilu, Hidayah maunah atawa pitulung.
Sawangsulna pikeun jalma-jalma nu nampik atawa kupur kana hidayah dalalah, nya ulah boga harepan pikeun meunang ieu hidayah.
Hidayah maunah, salawasna ku urang diperedih ka Alloh, saperti paneda urang minimalna 17 kali dina saban poé dina sholat dimana urang ngadu’a, mugi Gusti nuduhkeun ka abdi kana jalan nu lempeng.
Anu diperedih ku urang dina du’a tadi taya lian anging hidayah pitulung téa, demi hidayah dalalahna mah geus nyampak.
Kaopat, Hidayah nu dipaparinkeun Alloh ka jalma-jalma nu geus narima hidayah instink, dalalah tur meunang hidayah maunah.
Nya maranéhna di ahérat jaga bakal meunang hidayah dina harti Alloh bakal maparin pituduh ka maranéhna pikeun ngarasakeun ni’matna sawarga.
Di ahérat jaga saban manusa bakal dibingbing ku Alloh, masing-masing bakal di anteurkeun ku malaikat nepika lawang sawarga pikeun ahli surga jeung ahli naraka ogé bakal di anteur ku para malaikat nepi ka lawang naraka.
Ayat-ayat tadi ngarupakeun hiji jaminan ti Alloh pikeun jalma nu zholim, kapir, musyrik sangkan maranéhna teu salempang salah jalan pikeun ka naraka, yén maranéhna ogé jaga di ahérat bakal dipaparin pituduh pikeun abus ka naraka.
Kacida pisan kuduna di ahérat jaga para ahli naraka dipaparin bingbingan pikeun abus ka naraka, sabab ahli naraka mah di ahérat téh dina kaayaan lolong.
Tah, ayeuna datang waktuna sangkan urang mibanda karep pikeun introspeksi diri kalawan jero, saterusna nalék kana diri sorangan, ngukur ka kujur nalipak ka diri ngeunaan kaiket jeung nganteng tur ngaitna urang kana anugerah Alloh nu mangrupa hidayah tadi.
Naha urang saréréa geus salukuran kana anugerah naluri nu dipibanda ku urang dimangpaatkeun kalawan hadé luyu jeung papagon hidayah dalalah nu kaunggel dina Al-Quran katut as-Sunnah?
Lamun téa mah jawabanana téh geus merenah tur luyu, nya ti dinya kakara urang payus pikeun miharep meunang hidayah maunah atawa pitulung katut jangji-Na di ahérat pikeun meunang bingbingan Mantenna.
Aya sababaraha diménsi hijrah nu kudu diwujudkeun ku urang dina kahirupan sapopoé dina jaman modéren ieu, sangkan urang meunang berkah.
Kahiji, diménsi personal, yén unggal mu’min kudu leuwih alus kualitas kaimananna poé ayeuna tibatan poé kamari.
Ku kituna dina Al-Quran Alloh salawasna ngagunakeun kecap ahsanu amalan (panghadéna amal).
Maksudna henteu pantes hiji mu’min digebrus kana lombang nu sarua dua kali.
Éta sababna kunaon sapertilu Al-Quran ngagambarkeun kajadian sajarah.
Éta téh pikeun nuduhkeun yén kacida pentingna diajar tina sajarah dina ngawangun katakwaan.
Kumargi kitu Alloh SWT ngadawuh dina surat Al-Hasyr ayat 18 nu unina: “Yeuh jalma-jalma anu ariman, maranéh kudu takwa ka Alloh jeung unggal diri kudu merhatikeun naon nu geus dipigawéna pikeun poé isuk (ahérat), jeung kudu takwa ka Alloh, saéstuna Alloh maha uninga kana naon nu dipilampah ku maranéh”.
Kadua, diménsi sosial, yén hiji mu’min teu pantes milampah dolim, nyokot panghasilan sacara haram jeung hirup bari senang-senang di luhureun kasusah batur.
Hiji muslim kudu buru-buru hijrah tina situasi sosial kawas kitu.
Hiji mu’min kudu gagancangan ngawangun budaya takaful (silih tanggung).
Éta rusiah disyaréatkeunana zakat.
Jeung ieu téh geus kabuktian dina sajarah yén ngawangun budaya takaful bakal ngaréngsékeun pirang-pirang panyakit sosial nu kiwari meuweuh.
Lobana angka kamiskinan jeung pangangguran di nagri anu sugih ku sumber daya alam ngarupakeun hiji pamandangan anu teu uningan tangtuna pasti aya sabab musababna, diantarana nu pangpokona nyaéta kadoliman jeung kateujujuran.
Kukituna jelas pisan yén hijrah téh kudu dibuktikeun nyaéta kucara némbongkeun komitmen pikeun henteu malikan deui budaya korupsi.
Katilu, diménsi da’wah, yén hiji mu’min teu meunang eureun dina titik sakadar ngaku salaku jalma mu’min sacara ritual wungul, tapi kudu dibuktikeun kucara ngajak jalma séjén kana kahadéan.
Émut, yén sétan beurang peuting terus usaha ngajak jalma kana naraka.
Sétan boga komitmen moal asup ka naraka sosoranganan.
Kiwari geus waktuna mu’min balap jeung sétan.
Inyana kudu hijrah tina sikep pasif kana sikep produktif.
Produktif dina harti kerja keras ngajak jalma-jalma kana jalan Alloh.
Sabab henteu pantes hiji mu’min boga sikep pasif.
Pasifna hiji mu’min lain wungkul baris mawa loba baktéri nu ngalemahkeun iman, tapi ogé bakal mawa bencana kamanusaan.
Éta sababna hiji pamikir muslim abad ieu ti India, Syaikh Abul Hasan Ali An-Nadwi nulis hiji buku nu kasohor nu judulna: kacida dahsyatna karugian alam dunya nalika umat Islam henteu berdaya.
Ieu leres pisan, yén dunya téh mémang merlukeun umat Islam nu berdaya, umat Islam nu produktif, lain umat Islam anu pasif.
Jeung ayeuna urang nyaksian kumaha karusakan nyaliara akibat tina lemahna umat Islam.
Bandingkeun jeung jaman baheula nalika Umar bin Khoththob sareng Umar bin Abdul Aziz mingpin alam dunya.
Ieu pisan hijrah nu kudu dibuktikeun ku urang.
Upami di urang aya anu teu damang atawa anu kamusibatan diwajibkeun pikeun ngalongok sarta kudu ngedalkeun du’a pikeun anu dilongok.
Upami urang anu kamusibatanana, aya du’a pikeun nandangan kanyeri?
Dina hadits riwayat Attirmidzi shahabat Usman bin Ail’ash anjeunna ngalalakonkeun nalika teu damang anu luar biasa nyerina nepika adug-songkol dilongok ku Kangjeng Nabi.
Kangjeng Nabi sasauran: “Rampakeun atawa usapkeun leungeun anu katuhu tujuh kali kana palebah anggahota badan anu karasa nyeri bari dibarengan ku du’a anu hartina: Ya Allóh, Abdi nyalindung kana kamulyaan, kakawasaan sarta kakuatan Gusti tina panyakit anu nyampak dina diri abdi)”.
Saba’da dinaséhatan ku Kangjeng Nabi, kuring cageur saperti biasa, sarta éta naséhat ti Kangjeng Nabi ditepikeun ka dulur-dulur kuring jeung jalma-jalma anu ngarandapan gering ripuh saperti kuring.
Da'wah dibaladah, tapi maksiat ogé beuki ceuyah.
Éta gambaran kondisi masarakat urang jaman kiwari.
Écés, upama kondisina kitu, mangka aya nu salah dina tarékah da’wah, sajabana ti pangaruh da’wah Islam anu éléh ku pangaruh da’wah atawa pangajak ka jalan anu salah jeung sasab.
Salah sahiji tarékah anu teu merenah dina jalan da’wah nyaéta sikep ekstrem atawa ayanya golongan kaum Muslim ekstremis.
Akibatna, da’wah téh gagal da ngalantarankeun objek da’wah ngarasa beurat atawa kabebanan dina narima ajakan ka jalan Allah SWT.
Padahal, numutkeun hadits, Islam téh gampil, satemenna agama téh gampil.
Eung henteu aya hiji jalma anu ngabeuratkeun éta agama kajaba (agama) baris ngéléhkeun éta jalma.
Mangka kudu mibanda sikep lempeng, moderat, jeung nyikepan kalayan gumbira atawa lapang dada (HR. Bukhari).
Hadits di luhur nandeskeun ka urang, yén aslina Islam nyaéta moderat jeung jauh tina ekstremitas.
Al-Qur-an jeung Sunnah geus ngagariskeun sagala anu ngalantarankeun manusa ngahontal kahadéan, kabagjaan, sarta kajayaan dunya jeung akhirat.
Aya nash-nash anu kawilang gemet saperti dadaran ngeunaan prakték ibadah mahdhah kayaning solat, puasa, zakat jeung haji.
Pituduh pikeun ibadah-ibadah saperti éta, geus kawilang pertéla tur lengkep.
Hal séjén anu didadarkeun sacara gemet nyaéta bagi harta waris.
Saha baé anu boga hak meunang harta waris jeung sabaraha bagian séwang pikeun anu mibanda hak téa.
Iwal ti éta, aya ogé pituduh-pituduh Islam anu sifatna global jeung umum.
Rincianana dipasrahkeun ka ijtihad jalmi-jalmi kompeten dina hal éta, nyaéta para ulama kalayan nyumponan kualifikasi anu geus ditangtukeun.
Pituduh anu sifatna global ieu, loba patalina jeung masalah-masalah muamalah, pulitik, budaya, jeung saterusna.
Bisa baé ku lantaran hiji jalma henteu resep kana cara babaturanana ngagem Islam-anu tacan tangtu salah-saterusna dicap mangrupa ekstrem.
Sabalikna, jalma anu salawasna nyokot pilihan anu hésé jeung keras, baris nuduh jalma anu béda jeung manéhna minangka jalma anu henteu komit, leumpeuh yuni, jeung borangan.
Rasulullah SAW ngadawuh, “Sing binasa mutanath-thi’un”.
Mantenna ngauihan éta kalimat dugi ka tilu kali (HR. Muslim).
Imam Nawawi ngécéskeun, Mutanath-thi’un nyaéta jalma anu neuleman (sacara maksakeun diri) jeung mibanda sikap keras dina hal anu henteu sakuduna keras.
Anu ngalantarankeun ekstremitas dina da’wah jeung jihad antarana: Kahiji, henteu paham syariat Islam sagemblengna alias parsial.
Syariat Islam lain saukur ngandung hudud seperti hukum potong leungeun, hukum rajam, atawa hukum cambuk.
Dina kacamata Islam, nanjeurkeun syariat Islam lain saukur nanjeurkeun éta hudud.
Patali jeung ieu perkara, Dr. Ali Juraisyah nandeskeun, lain saukur ku hudud syariat Islam ditanjeurkeun.
Hudud ngan sabagéan tina hukum-hukum mu’amalah, demi mu’amalah mangrupa lanté tilu atawa opat tina wangunan syariat.
Jadi nanjeurkeun hudud atawa malah mu’amalah sacara parsial, ku kituna, aya sawangan anu nyebutkeun yén Islam saukur ngatur urusan pribadi.
Sabab anu kadua nyaéta déétna élmu.
Sumanget wungkul mah tacan cukup pikeun ngabéla Islam.
Iwal ti sumanget, kudu nyangking élmu!
Akibat déétna pamahaman jeung henteu weruh sendi-sendi hukum dina Islam, bisa ngalantarankeun sikep ekstremitas.
Syaikh Yusuf Qardhawi ngagambarkeun ieu perkara ku ngagunakeun istilah dha’ful-bashirati bihaqiqatid-din (héngkérna pamahaman ngeunaan hakékat agama)
Anu dimaksud ku kuring, lain kabodoan mutlak ngeunaan agama.
Kabodoan anu macam ieu téh biasana henteu ngahudang sikep ekstrem malah bisa jadi ngahudang sikep anu sabalikna: henteu boga cecepenga jeung lumer.
Anu dimaksud kuring, justru sapotong élmu anu dicangkingna geus ngarasa asup ka kelompok ulama.
Tina déétna élmu ogé, bisa ngahudang prilaku gampil ngafirkeun batur.
Mana pantes élmu jeung hujjah mutlak wajib dipibanda ku para dai.
Sabab anu katilu nyaéta, henteu sabar atawa gurung-gusuh (isti’jal).
Sikep isti’jal sering muncul jeung nguniang mangrupa ekstremitas kaasup di jalan da’wah.
Ieu bisa kajadian lantaran cita-cita nanjeurkeun kadaulatan Islam henteu dibarengan ku kasabaran pikeun nyorang lalakon anu kungsi disorang ku Rasulullah SAW.
Sayyid Muhammad Nuh ngagambarkeun: sikep isti’jal éta manéhna hayang ngarobah kondisi atawa réalita kahirupan kaum Muslimin dina waktu sakédét nétra, tanpa mertimbangkeun akibatna, tanpa nengetan situasi jeung kondisi, jeung tanpa tatahar anu mateng jeung sagala uslub tur wasilahna.
Umat Islam nyaéta “ummatan wasathon” atawa umat pertengahan (QS. Al-Baqarah 2: 143), nyaéta kelompok manusa anu salawasna mibanda sikep moderat atawa nyokot jalan tengah, adil jeung lempeng, anu baris jadi saksi kana saban kacenderungan manusa, ke kénca atawa ka katuhu, tina garis tengah anu lempeng.
Numutkeun Syekh Yusuf Qaradhawi (1995), jalan tengah bisa dima’naan mangrupa sikep proporsional (i’tidal) henteu kaleuleuwihan (israf) henteu kaliwat batas (ghuluw) henteu sok pinter atawa sok konsékuén jeung pabeulit (tanathu’) jeung henteu ngahésékeun diri (tasydid).
Ku ayana kitu, minangka umat pertengahan, umat Islam henteu kaleuleuwihan dina sagala hal, kaasup ibadah.
Conto ti sikep kaleuleuwihan dina hiji hal nyaéta nepi ka ninggalkeun kahirupan duniawi demi ngalaksanakeun ibadah.
Salian éta, conto jalan tengah umat Islam nyaéta: henteu ngagegedékeun pasualan nu leutik, ngaheulakeun anu wajib atawa nu leuwih penting batan anu sunah atawa nu kurang penting, nyarita saperluna alias henteu pabeulit, jeung henteu panjang teuing ngaos ayat-ayat dina waktu keur ngimaman solat berjamaah.
“Singkahan ti anjeun sikep liwat bates dina agama, lantaran satemenna jalma-jalma saméméh anjeun geus binasa ku ayana hal éta” (H.R Ahmad, Nasa’i, Ibnu Majah, jeung Al-Hakim ti Abdullah bin Abbas).
Minangka umat pertengahan, umat Islam henteu ngalakukeun hal-hal ekstrem, saperti fanatik kana hiji pamadegan sarta henteu daék ngaku pamadegan séjénna, ngawajibkeun pekara anu henteu diwajibkeun Allah, ngabeuratkeun anu henteu dina tempatna, sikep kasar jeung keras dina da’wah, goréng sangka atawa mandang jalma séjén ku kacamata hideung atawa negative thinking, atawa tigebrus kana jurang pengkafiran nu mangrupa puncak ekstremitas lantaran ngafirkeun batur hartina ngagugurkeun kahormatanana, ngahalalkeun jiwa jeung hartana, sarta ngapilainkeun hakna pikeun henteu diganggu jeung diperlakukeun sacara adil (Al-Qaradhawi, 1995).
Fanatisme Hizbiyah Ku KH. Miftah Faridl.
Al-Quran nétélakeun yén Alloh SWT parantos nyiptakeun manusa jadi sababaraha golongan, “Yeuh manusa, saéstuna Kami ngajadikeun maranéh ti hiji lalaki jeung hiji awéwé, jeung Kami geus ngajadikeun maranéh sababaraha bangsa jeung sababaraha golongan”.
Tujuan tina diciptakeunana manusa jadi sababaraha golongan jeung bangsa dijéntrékeun di tengah ayat surat Al-Hujurot éta nyaéta: “Sangkan maranéh silih pikawanoh”.
Saterusna masih dina éta ayat, ditétélakeun yén anu pangmulya téh lain golonganana, bangsana, tapi kataqwaanana.
Saéstuna jalma nu pangmulyana mungguh Alloh mah nyaéta nu pangtaqwana ti antara maranéh.
Saéstuna Alloh Maha Uninga tur Maha Ningali.
Dina prakna mah, ku ayana golongan-golongan, kabilah-kabilah tadi sok dituturkeun kalawan panatik.
Ari fanatisme téh hartina lain ngayakinkeun, nuturkeun, ngabéla golongan-golongan, kabilah-kabilah bari ngorbankeun ukhuwah, megatkeun tatali asih jeung papada manusa alatan béda paham jeung sabangsana.
Dina Islam sikep kitu téh henteu dibenerkeun.
Ku ayana golongan, kabilah kudu jadi lita’arofu, silih pikawanoh dina raraga “fastabiqul khoirot”, paheula-heula dina enggoning milampah kahadéan.
Jalaran kitu, kawajiban para tokoh organisasi, boh di ormas atawa LSM nyaéta pikeun ngaleungitkeun panatisme golongan tadi.
Urang kudu pengkuh kana kaummatan, dina wangun nu leutikna mah kabangsaan.
Fanatisme ukur nuturkeun pendapat golonganana sanajan salah, bari nuding salah ka séjén pihak.
Dina fanatisme ngancik unsur apriori, nampik rupa-rupa pépéling jeung pendapat nu jolna ti luareun golonganana, tur mibanda sikep arogan jeung ngarasa bener sorangan.
Sikep kieu anu teu dimeunangkeun ku Islam.
Di lemah cai Indonésia ogé lahir golongan-golongan ékslusif, teu daék campur gaul atawa nampik guru anu datangna ti luareun golonganana, cohagna mah nyingkur sorangan.
Tangtu bahaya, lamun tina ékslusif tadi jadi agrésif, nu gawéna téh ngan nyalahkeun batur wungkul.
Conto dina jaman Nabi SAW, kumaha tarékah Nabi dina ngaléahkeun sikep dua golongan anu geus lila mumusuhan, nyaéta Aus jeung Hojroz atawa Muhajirin jeung Anshor.
Masing-masing ti golongan ieu tetep dilandi ku golonganana masing-masing, malah ngaran kobilahna ogé tetep dimumulé, tapi lain keur fanatisme saperti saméméh ngagem Islam.
Ngaran-ngaran kabilah di Makkah nepi ka kiwari tetep aya jeung loba, tapi lain keur fanatisme, ngan keur ciri atawa idéntitas.
Jadi, anu dicaram tina fanatisme nyaéta nu béak karep ngabéla golongan, kabilah sorangan, sanajan katohyan salahna, mageran diri tina campur gaul jeung papada manusa, apriori tur arogansi.
Sikep kitu baris ngadatangkeun mamala, lain ukur keur batur tapi ogé dirina sorangan.
Mémang fanatisme bisa ngalahirkeun kawani, sumanget, tur dimeunangkeun, ari fanatikna kana bebeneran mah, ka Islam atawa kana perkara-perkara nu hadé.
Demi fanatik kabilah atawa golongan mah hartina ngamusuhan ka kabilah atawa golongan séjén, saperti anu kajadian di lemah cai urang, nyaéta nalika FPI (Front Pembéla Islam) meredih ka Gus Dur nu geus ngalélécé Al-Quran sangkan narik deui omonganana jeung ménta dihampura ka ummat Islam.
Tapi éta pameredih kalah disanghareupan ku jalma-jalma nu ngabela Gus Dur kalayan bébéakan, sanajan écés salah.
Loba kénéh kajadian-kajadian, hususna di daérah-daérah anu jauh ti kota, alatan béda paham, organisasi nepi ka riributan jeung sasama ummat Islam kénéh.
Ieu pisan anu teu diharepkeun jeung teu perelu tumiba.
Urang kudu ngajadikeun golongan, kabilah, organisasi minangka alat bajoang, alat da’wah jeung ijtihad, ulah dijadikeun tujuan.
Nu ngaran PERSIS, NU, Muhammadiyah, Al-Irsyad, Al-Wasliyah, jsté, alat pikeun ngawangun ummat Islam, ulah sabalikna Islam dijadikeun alat pikeun golongan.
Pikeun numuwuhkeun kasadaran di antara tokoh Islam, hususnya jeung ummat, umumna sangkan sabilulungan jeung papadana, tur ngaleungitkeun sikep fanatis.
Ieu kudu dihirupkeun jeung digedurkeun ngaliwatan dialog atawa gunem-catur.
Kudu aya katerbukaan jeung mindeng silaturrahim.
Lamun sering paamprok, sakumaha keuheul jeung ceuceubna ogé tangtu bakal léah.
Leuwih jauhna, ku seringna silaturrahim, bakal silih ajénan jeung sasama, sanajan béda paham.
Urang boga musuh anu kudu dikungkulan ku sarerea, mangrupa kamiskinan jeung kabodohan.
Naon baé golonganana, hususna muslim kabéh mibanda kawajiban dina ngabébaskeun ieu bangsa tina karuksakan moral nu mingkin nyirorot, dibarung kabodoan jeung kamiskinan.
Pikeun nyumponan éta kawajiban mémang teu gampang siga malikeun dampal leungeun, nalika aya nu mibanda kapentingan pribadi.
Lamun urang remen amprok, remen ngayakeun gunem catur, insya Alloh gétréngna urang jeung papada dulur téh bakal léah, moal ngabatu atawa fanatik teuing.
Cukang lantaran tumuwuhna kafanatikan dina diri hiji jalma, biasana alatan boga pangaweruh anu heureut, élmu anu teu sabaraha jeung kurang campur gaul, antukna ngarasa panghadéna, pangbisana.
Tah, anu kieu pisan anu baris mawa mamala téh.
Cacak dialog-dialog geus kungsi diayakeun ku BKUI, BKPRMI, BAKOMUBIN, MUI nu tujuanana pikeun ngurangan sikep panatik diantara ummat Islam, tapi hasilna masih kénéh saperti kieu.
Komo lamun euweuh, jigana bakal tambah rumeuk jeung harénghéng baé, godaan pikeun nanjeurkeun bebeneran memang beurat, urang geus narékahanan, tapi golongan séjén sigana milu ngiruhan, aya nu jadi lauk buruk milu mijah.
Sangkan sikep panatik teu ngalegaan di antara papada ummat Islam, mangka kahareupna, ummat Islam kudu ngawangun hiji sikep jeung pamadegan nu tandes ti saban organisasi.
Organisasi ukur alat pikeun ngahontal hiji tujuan, nyaéta izzul Islam wal muslimin.
Sapanatik kumaha ogé kana organisasi, ari jihat tujuanana mah pikeun izul Islam wal muslimin saeutikna mah bakal léah nalika béda paham.
Urang ulah nganggap dulur nu béda organisasi minangka jalma luar, tapi tetep dulur, ngan boga alat nu béda.
Lamun urang organisasina PERSIS mangka ka NU ulah dianggap luar, pon kitu deui sabalikna.
Eta kabéh dulur, alatna wungkul nu béda.
Ieu pamadegan kudu digedurkeun tur mekarkeun ku urang.
Jalaran kitu, melakeun sikep panatik dina ormas kurang hadé.
Pék baé aya ajaran ka-Muhammadiah-an, ka-Persis-an, ka-Nu-an, lain sangkan jadi panatik, tapi pikeun ngawanohkeun alat anu dipake téh kieu sajarahna, kieu khittohna.
Jigana ceuk kuring mah kitu pipikiran para panaratas organisasi baheula téh, minangka alat pikeun da’wah.
Urang ogé sadar, panatisme bakal ngagedur lamun geus paaduhareupan jeung pilihan pulitik anu aya pakuat-pakaitna jeung korsi atawa nu séjénna.
Dina sajarah ogé katohyan yén ummat Islam mah rémpan lamun geus béda paham dina pulitik téh, gampang paraséa, béda paham dina pikih mah camberut meueusan lah, tapi lamun geus kana ambahan pulitik mah, nu asalna sobat dalit ogé dipaséaan.
Upama jaman Orde Baru mah, saperti hiji mobil sedan diasupan ku opat welas jalma, bakating ku heurin-heurinna geus pasti bakal caricing teu bisa hojah.
Nalika dinasti Orde Baru bubar, nya muncul éra anu disebut Éra Réformasi, sok sanajan kanyataan di kampung nyingkur mah sok diwancahan “répot nasi”
Nyao naon ari réformasi téh, da pipikiran urang kampung nu nyingkur mah saukur nasi wungkul.
Tah, nalika datang éra réformasi, mun ibarat mobil mah eureun, terus pantona dibuka, atuh jalma-jalma anu di jero mobil téh kalaluar, nu ceuk barudak ngora mah ‚ “menghirup udara segar”.
Ngan, aya nganna, nyaéta réformasi téh rada kabablasan.
Anu ditungtut dina mangsa harita nyaéta kabébasan, ngabudalkeun sagala rupa bangbaluh rahayat, nungtut pikeun nanjeurkeun démokrasi, nu holna ti Barat.
Jadi, nagara téh kudu diatur ku kumaha kahayangna rahayat, kitu numutkeun papagon urang Barat.
Ari urang Islam mah dina ngokolakeun nagara téh lain kumaha karep rahayat, tapi kudu numutkeun papagon Alloh katut Rosul-Na.
Sok sanajan enya rahayat bébas nganepikeun sagala rupa pasualan, tapi ari patojaiyah jeung papagon Alloh katut Rosul-Na mah apan ulah digugu.
Tapi keun baé da ieu mah nyaritakeun batur.
Tah ti harita di urang téh muncul pamingpin-pamingpin nu rupa-rupa.
Kahiji, nu ngagenti Pa Harto, nyaéta Pa Habibie, nu nyekel kakawasaan ukur 500 poé, dirurud dina sidang MPR waktu harita.
Saba’da kitu muncul Gus Dur nu sok sanajan inyana teu ningali tapi katingali, meureunan ceuk urang-urang MPR téh rada mendinganlah Gus Dur mah, sabab bisa ngahijikeun bangsa, henteu biluk ka ditu atawa kadieu, tapi biluk ka sararéa cenah kitu.
Tapi kitu gening Gus Dur mah loba ngalalana ka manca nagara.
Istilahna téh loba sapari ka luar nagri.
Jadi cul wé nagara téh loba ditinggalkeun, dina saban mulang, mantri nu teu panuju ka dirina dilirénkeun saperti ngalirénkeun Rois wé di pasantrén, da meureun asalna jadi lurah santri téa.
Nya dua taun tah yuswana harita téh Gus Dur, dipuragkeun ku DPR alatan kabaud kana urusan bulog gate cenah, sok sanajan harita meni hararésé ninggalkeun istana téh.
Muncul wakilna, nyaéta hiji istri nu numutkeun patokan Islam mah apan teu kéngéng ku istri téh, tapi da urang mah lain nagara Islam meureun, teu nanaon ku istri ogé diwuwuh saukur pikeun nuluykeun hanca, sabab masa berlakuna présidén téh lima taun, jadi nyéépkeun tilu taun.
Réngsé tilu taun, torojol pamilihan présidén, nya muncul SBY, malihan tos kaduakalina, tapi rahayat téh tetep wé “répot nasi” gening.
Barang-barang apung-apungan, malah seueur musibah.
Musibah nu ditimbulkeun ku bencana nerekab di mana-mana.
Tah kamari démo teu lirén-lirén, da kapan ayeuna mah parantos dibébaskeun téa, saperti jalma-jalma anu kaluar tina mobil sédan téa, bébas.
Teu wudu rupa-rupa unjuk rasa anu dikordinir ku para mahasiswa ti sakuliah nusantara, ping 20 kamari, sok sanajan teu aya korban nu berarti.
Tapi unjuk rasa sataun kana sataun nanjeurna deui pasangan SBY sareng Dén Budiono, anu ditungtut ku rahayat téh kapan tegakna hukum.
Sabab kanyataanana hukum di urang mah seuseueurna api-api wungkul.
Jalma anu maok bonténg sasiki mah apan nepika bararengepna terus diberok opat sasih, kumaha ari nu bangsat triliyunan atawa maling milyaran mah nyakitu téa wé dihukuman ku hakim opat taun dipasihan grasi, kakara genep bulan geus kaluar deui.
Kasus-kasus korupsi di urang mah jiga anu satengah-satengah, palanggaran hukum ieu téh nembrak katingali ku sararéa.
Jadi rahayat téh meredih ka para inohong ti bojong jakarta supaya najeurkeun hukum ulah api-api, boh jaksana, pulisina éta kudu kompak, kaasup para pangacarana, atawa advokat-advokat anu pararinter ngarungkal-ringkel basa, anu buktina kanyataan hukum teu saluyu jeung kahayang undang-undang.
Pon kitu deui dina widang legislatif nu kapergo téh apan gening saukur sing alabring wé, seueur “studi banding” ka luar negri, nyéépkeun duit bari bilyaran artos rahayat.
Jadi, katingali para législatif di urang mah teu biluk ka rakyat, bilukna téh ukur keur kapentingan partéy jeung golonganna wungkul, keur ngabeungharkeun dirina nu ceuk istilah Prof.DR. Pabotinggi mah, “législatif penghianat”.
Asa can karasa naon-naon, mana atuh salila sapuluh taun urang ngayakeun reformasi téh, asa can katingali pisan tapak nu timbulna parobahan, malah mah bangsa deungeun ogé jadi mingkin calutak ka urang téh saperti Malaysia, sabaraha ratus dulur urang anu diberok ku Malaysia tapi saeutik ogé teu aya pangbélaan.
Tah ieu téh katingalina ku rahayat téh diakur-akurkeun, pajahkeun téh asa ngeunah baheula cenah, jaman Pak Harto.
Padahal, baheula ogé loba perkara-perkara anu jadi pacéngkadan ngan ku lantaran harita mah dibekem, nya rahayat téh nyaritana saukur dina haténa wungkul.
Saperti ayeuna Gerentes Haté, nyarita dina haté wé.
Ku naon atuh maké jeung ditulis Gerentes Haté téh, supaya kabaca meureun ku saréréa.
Tah lamun kacindékan kakawasaan dipaké keur ningalikeun kawibawaan sangkan tetep dihormat, supaya tetep dipuja-puja, henteu disorénkeun pikeun ngaheuyeuk dayeuh ngolah daérah, atawa ngaheuyeuk taneuh ngolah nagara.
Ceuk para mahasiswa mah gening katingalina inohong téh belikan, sacara pribadina téh épés méér, loba kasieun.
Rék nindak ka Malaysia ogé meni abrug-abrugan da meureun di ditu mah pakarangna langkung ranggéténg.
Kantos ti payun nalika parebut dua pulo, Sepadan jeung Legitan téa apan.
Urang téh nataharkeun opat armada kapal perang angkatan laut, apan diladénan ku 50 kapal angkatan perang nepika ngabecir kabur.
Antukna dua pulo téh jadi milik batur.
Kahirupan kiwari téh asa pabeulit, geus puguhning banjir mah teu aya reureuhna, nu diakibatkeun nu cuek istilah koran mah global warming, pamanasan global, ku alatan tina lobana corobong haseup, nu ngaruksak lapisan ozon, ogé dampak rumah kaca.
Kiwari di Kanda aya bongkahan és nu gedéna sagedé kota Jakarta cair, pék sawang sabaraha juta galon, atawa sabaraha juta metrik ton éta és nu cair, balukarna pantéy-pantéy nu harandap mah saperti Semarang jeung Pekalongan mah kiwari bénténgna geus diluhuran deui dua meter kaluhur.
Ieu téh pépéling ti Alloh, kulantaran manusa rakus kaeunteupan ku sipat kapitalis.
Ari sipat kapitalis téh nyaéta rakus kana kakayaan alam, nu teu mikirkeun dampak jeung balukar nu ditimbulkeun tina karuksakan alam saperti nu kiwari disebut global warming téa.
Ku ayana corobong pabrik, knalpot, rumah kaca, nu ngajadikeun lapisan ozon mingkin ruksak.
Ayana lapisan ozon téh pikeun nyaring bahayana sinar sréngéngé, nu ceuk barudak mah kahiji, ultra violet, kaduana sinar cosmis.
Katiluna, nyaéta bahaya radioaktif.
Tah bahaya-bahaya éta kiwari mah geus teu kasaring, padahal Alloh nétélakeun: “Satemenna Kami geus ngajadikeun langit (ozon) minangka hateup, kenténg anu dimumulé”.
Tah upama lapisan ozon ruksak ku ayana rupa-rupa gas nu ditimbulkeun ku industri, nya antukna sinar tadi téh bakal nimbulkeun balukar nu kawilang dasyatna.
Kaping 27 September lintasan planet Mars ngadeukeutan ka bulan urang, urang kudu syukur ka Alloh.
Upama Alloh ngersakeun éta si bulan kasedot ku grapitasi Mars, nya bulan urang téh bakal leungit, pindah ka ditu, antukna urang moal boga bulan.
Naon ari peranan bulan, bulan mah lain saukur keur nyaangan jeung ngitung kala, tapi bulan téh bisa ngatur pasang surut cai laut, lamun teu aya bulan, nya geus tangtu pasang surutna cai laut téh moal teratur, bakal loba kajantenan Tsunami di mana-mana.
Tapi jalma loba anu teu mikir, peranan bulan anu sakitu ageungna henteu disyukuran.
Para ahli mah nyawang kajadian nu ayana saratus taun sakali saperti kitu téh galeumpeur, sabab bumi bakal hancur, loba pulo-pulo hancur.
Jakarta ogé cenah taun 2050 mah bakal euweuh leungit.
Pépéling ieu téh ku Alloh parantos ditingalikeun ka urang ku koropokna taneuh Jakarta, saperti anjlokna Jalan Supratman téa, lamun téa mah karakusna manusa téh teu gura-giru dikadalikeun ku aturan ilahiyah, atawa aturan Alloh, aturan Al-Quran, nya geus tangtu dugika iraha ogé cita-cita nu didugikeun ku para utusan téh moal laksana.
Geura mikir, cik atuh ayeuna mah ulah maké aturan hawa napsu.
Jeung aturan-aturan jieunan manusa anu pasulangkrah jeung aturan Alloh saperti undang-undang patali marga nomor opat welas, salah sahijina, ti mimiti maké hélm nepika sabuk apan teu dilaksanakeun, buktina apan angkot mah gening teu maraké sabuk.
Da meureun angkot mah supirna téh meureun lain jelema, aya nu nurut ogé aya nu henteu, pokona mah teu laksana.
Padahal ieu undang-undang téh hasil urun rembukna para inohong susulur urang di luhur, padahal sakali ngeusahkeun UU téh pangaosna téh ém-éman.
Saban para eksékutif atawa pingpinan boh di kabupatén, kota, propinsina ngajengkeun perda ka para inohong wakil-wakil urang, éta nu pangheulana ditanyakeun téh gaduh sabaraha acisna, kituh, saanu!
Wah moal cekap ari saanu mah, jadi aya adu tawar kanggo ngesahkeun undang-undang atawa perda téh.
Tah kitu kondisi masarakat urang téh.
Jadi badé dicandak ka mana nagara urang téh?
Asa lalieur ngabandunganana ogé.
Dina widang pendidikan urang geus teu maké akal budi, teu aya pendidikan nu ngajarkeun ka barudak nu disebut akhlak, tatakerama, sopan santun, atawa budi luhur, nu disingkat akhlak téa.
Ngan lamun madungdéngkeun akhlak asana éta mah tina Islam, nu sumberna tina Al-Quran.
Kurikulum Diknas saeutik ogé teu ngajarkeun nu disebut akhlak.
Sedengkeun di Depag mah lumayan masih kénéh aya, nyaéta akidah akhlak, kanyataan upama ku urang dibandungan, kalakuan nu disebut pelajar téh, ti mimiti SMP, SMU jeung Mahasiswa, gawéna téh ukur gelut waé.
Hayu urang arémutan ieu bangsa téh badé dicandak ka mana.
Mudah-mudahan panggeuing kana ati, panggeuing kana rasa nu ariman, nalungtik diri nu ceuk basa wétan mah tepok siro atawa nalipak manéh ceuk basa kasarna mah, bisi nyeri ari nalipak atawa ditalipak ku batur mah, nya atuh urang nalipak manéh wé heulaanan mah.
Sareng seueur-seueur deui pacéngkadan di masarakat urang, ti kawit urusan prilaku, budaya, pulitik, pendidikan, agama jeung aliran-aliran nu salalasar.
Yeuh manusa, satemenna ancurna umat-umat saméméh maranéh téh éta alatan maranéhna sok ngantep nu jadi para pamingpin, kalangan élit atawa para pajabat maranéhna anu maraling tara dihukuman.
Tapi upama nu ngagasab atawa nu jahatna ti kalangan handap, rayat kuricakan, éta hukum téh ku maranéhna ditanjeurkeun, maranéhna ngalarapkeun hukum had.
Lamun téa mah Anggoro jeung Anggodo katohyanna maling motor di jalanan, sawang, naon anu bakal tumiba ka maranéhna?
Maranéhna geus pasti bakal diperekpek dibabukan jalma loba nepika bengep, babak-belur, digiringkeun, sarta mungkin digebugan nepika hos maotna.
Pulisi ogé bakal saged rancagé sigap “ngamankeun” duanana, tuluy diprosés, jeung dijagragkeun ka pangadilan, saterusna dijebloskeun ka pangberokan.
Tapi Anggoro jeung Anggodo mah éta lain rahayat samanéa.
Duanana ogé jalma jegud anu bisa nyingcetkeun dirina tina hukuman, sok sanajan duanana gé geus katohyan salah gedé: bangsat nu ngagasab harta rahayat jeung satékah polah nyogok ka patinggi KPK (Komisi Pemberantasan Korupsi).
Ironisna, bandungan Nini Minah.
Manéhna ngala tilu siki buah coklat nu hargana ukur 500 pérak jeung langsung diprosés pulisi tur dijagragkeun ka pangadilan, jeung ditibanan hukuman.
Geus lila mémang para ahli hukum katut masarkat nanyakeun dina ngalaksanakeun prosés hukum di ieu nageri.
Anu ngaranna sajajarna manusa di hareupeun hukum téh éta saukur aya dina keretas.
Da kanyataanana mah, éta téh teu kungsi ngajanggélék aya.
Para koruptor loba anu leupas
Pajabat luhur anu korup loba anu disimbutan.
Di pihak lain, hukum éstu tegas ditibankeun ka rahayat kuricakan nu maling leuleutikan.
Nya antukna hukum di nagri urang mah jadi “hukum bedog”, nyaéta seukeut ka handap tur mintul ka luhur.
Teges ka rahayat leutik jeung teu neurak pikeun kalangan élite, pajabat, katut jalma-jalma nu jaregud (konglomérat)
Bank Century téh saukur bank leutik.
Tapi, nalika éta bank kabaud pasualan, Gubernur Bank Indonesia katut Menteri Keuangan, gura-giru ngeruk jeung ngagolontorkeun duit nagara nu jumlah jamléhna teu kurang ti 6 Triliun sabagé dana talangan.
Rumor atawa desas-desus nu mekar mah nétélakeun, sabab Bank Century (nu ayeuna salin ngaran jadi Mutiara Bank) mibanda nasabah anu loba katut loba ngabantu dana kampanyeu salah sahiji parpol jeung salah sahiji kandidat presiden dina Pemilu anu ka tukang.
Kasus Polri lawan KPK, loba anu yakin cukang lantaranna mah tina masalah Bank Century.
Kuat sangkaan nu mekar, KPK mémang “digembosi”, dikerdilkeun, jeung“ dikriminalisasi”, sangkan KPK teu nyusud kasus korupsi nu mahabu dina kasus Bank Century.
Anu jadi cukangna, lamun kasus dana talangan trilyunan rupiah éta dibokér nepika akar-akarna, nya geus pasti bakal aya dua pajabat luhur nagara nu kabaud, nyaéta Gubernur Bank Indonesia jeung Menteri Keuangan.
Pikeun ngahalanganna sangkan teu disusud, nya kudu ngeundeuk-ngeundeuk KPK.
Hukum Thogut anu lumaku di ieu nagri, mémang babari diulek caikeunana.
Para penjahat gerot kalayan gampang dikeukeupan ku panguasa.
Pangusaha anu boga jasa ngawaragadan dana kampanyeu, disalametkeun jeung dilindungan minangka imbal-balikna.
Hukum sekulér di ieu nagri, ti baheula kénéh ogé geus jadi “hukum bedog”.
Rahayat leutik anu salah, éstu babari diberok jeung ditibanan hukuman.
Sedengkeun pajabat nagara atawa “jalma jegud” (gegedén) lamun salah, sering leupas tina hukum.
Hukum éta kuduna mah teu nolih kana saha-sahana.
Sakumna jalma nu salah éta kudu dijagragkeun ka pangadilan jeung dihukum.
Kholifah Umar bin Khattab parantos maparin conto anu tandes, kumaha carana nibankeun hukum bari teu nolih kana darajat atawa kadudukan jalma nu didakwana.
Dina hiji mangsa nalika hiji raja ti suku al-Gasanah, Jabalah bin al-Aiham, ngalaksanakeun thowaf di sakurilingeun Ka’bah.
Ngadak-ngadak kelir kaén ihromna katincak ku hiji pamuda.
Raja Jabalah gaplok baé nyabok éta pamuda, nepika irungna cacad.
Éta pamuda indit ngadu ka Kholifah Umar pikeun nungtut kaadilan
Saba’da Raja Jabalah diprosés, nya Kholifah Umar nibankeun hukum qishash, nyaéta si pamuda anu dicabok tadi boga hak pikeun males ku cara nampiling deui, kajaba lamun si éta pamuda téh rék ngahampura.
Raja Jabalah protés kana katangtuan Kholifah, kalayan nyodorkeun alesan yén dirina téh hiji raja, sedengkeun pamuda anu ditampiling mah budak ngora biasa.
Kholifah Umar ngajawab, “Numutkeun hukum Islam, kadudukan raja jeung rahayat biasa téh sajajar, sarua, teu aya anu ngaistiméwakeun raja di payuneun Alloh mah anging karana takwana, atawa karana silih leberkeun kasalahanana”.
Katohyan éta pamuda téh henteu ngahampura kana laku lampah si Raja Jabalah, nya antukna ka éta pamuda téh hak hukumna pikeun nyabok deui éta raja téh dipasrahkeun.
Kisah anu sarupa ieu kaunggel dina hiji hadits.
Rosululloh SAW kantos diperedih sangkan méré ‘dispénsasi’ (pangurangan) hukum ka hiji awéwé Makhzumiah nu mangrupa dibébaskeun tina hadteukteuk leungeun.
Rosul kalayan tandes nampik lajeng ngadawuh: “Yeuh manusa, satemenna umat-umat saméméh maranéh ancur éta balukar tina sok ngantep anu maling atawa para penjahat ti kalangan luhur, kalangan élite, atawa kalangan pajabat”.
“Tapi lamun anu maling atawa penjahatna ti kalangan rahayat handap éta hukum téh ditanjeurkeun, maranéhna nibankeun hukuman had”, kitu Rosul ngélingan.
Salah sahiji cukang tina ancurna hiji umat, éta alatan teu ditanjeurkeunna kaadilan.
Hukum saukur ditibankeun pikeun rahayat handap atawa garong kelas keuyeup apu.
Sedengkeun para penjahat kelas kakap, koruptor gerot, pajabat anu basilat, atawa maling berdasi, mah éstu ngahenang ngahening seneng jeung bébas tina sanksi hukum, kajaba ti pangadilan jeung adzab Alloh di akhirat jaga.
Teu karaos saupami urang numpak beus anu ka Jakarta ti Cicaheum ka Kampung Rambutan, mingkin jauh ti Cicaheum sanés mingkin nebihan Kampung Rambutan téh, tapi kalahka mingkin deukeut.
Pon kitu deui jeung umur urang, ti ngawitan gubrag lahir ka dunya, kiwari tos nambihan deui yuswa téh sataun.
Ari terminal ajal urang ku tambahna bilangan umur téh lain mingkin ngajauhan tapi mingkin ngadeukeutan.
Taun 1432 H parantos lahir, saperti kailaharanna umat Islam, dina mapag taun téh sok dieusi ku rupa-rupa ibadah.
Kahiji, tasyakur, hartina urang syukuran ka Gusti, yén urang téh masih dipaparin hirup dugika taun ayeuna.
Kadua, ku tadabbur, hartina mikiran, naha umur téh mangpaat atawa henteu, boh keur kulawarga atawa keur balaréa.
Katilu, ku tadarrus hartina ngaderes kana élmu-élmu Alloh nu nyampak dina ajaran Islam.
Pon kitu deui ku ta’allum, hartina urang tetep daék diajar jeung bisa ngajarkeun élmu nyaéta ta’lim ka batur sangkan bener umur urang téh aya mangpaatna.
Malah anu pangheulana ditalék ku Alloh saméméh suku urang gerak téh apan umur heula lin?
Ieu mangrupa gerentes haté pikeun masing-masing urang, anu aya pakuat-pakaitna jeung umur.
Kaasup tadabur kénéh lamun urang nyoréang ka tukang, saperti nu didawuhkeun Alloh dina Al-Hasyr ayat 18.
Cik sok koréksi, evaluasi ku maranéh kalakuan-kalakuan maranéh sataun ka tukang, tur tataharkeun ku maranéh rarancang gawé pikeun nyanghareupan taun nu bakal kasorang.
Jadi, salian ti tadabbur kana kalakuan urang nu tiheula téh ogé tadabur kana diri urang, ku muhasabah, balitungan.
Naha geus cukup bekel urang keur balik ka Gusti, mulang ka rahmatulloh.
Dina du’a anu dipedar dina Bina Da’wah sasih Dzulhijjah 1431 H. No. 369, dina pamungkasna aya kecap robbî wa robbukallôh, nétélalkeun yén Rosululloh téh aya kamelang, yén bisi jeung bisi kaom muslimin nu jadi umatna boga kayakinan, yén nu ngatur nasib maranéhna téh pananggalan.
Malahan mangpirang-pirang umat Islam aya nu ngaku, yén poé-poé téh, aya poé nu sial ogé aya nu teu sial sagala rupa.
Malahan dina buku Rusdi mah, nyaéta Paririmbon, ngaran-ngaran poé téh ngandung harti rupa-rupa, saperti Senén téh Kembang, Salasa Seuneu, Rebo Daun, Kemis Angin, Juma’ah Cai, Saptu mah Taneuh, jeung Ahad Méga.
Nepika lamun téa mah aya hiji muslim nu percaya kana harti éta poé, boga budak awéwé lahirna poé Salasa, kabogohna poé Rebo, montong diteruskeun deuleu sabab bakal leumpeuh, sabab seuneu jeung daun mah teu sapagodos, moal pieucreugeun.
Salasa mah kudu jeung juma’ah, Salasa nu disebut Seuneu, Juma’ah nu disebut cai kacéos, da seuneu mah pareumna ku cai.
Tah balatak kénéh pirang-pirang kayakinan nu saperti kitu téh.
Pon kitu deui masih loba umat Islam nu masih sok itung-itung tai lutung kana pananggalan, malah kana jam jeung menitna ogé, tah ieu téh méngpar tina papagon kanjeng Nabi Muhammad SAW, atawa ajaran Islam anu bener.
Loba kénéh diantara umat Islam nu percaya, yén masing-masing bulan Islam téh aya anu kudu dipaké ogé aya anu ulah dipaké.
Saperti bulan anu pantes pikeun ngawinkeun mah kudu bulan Mulud, Silih Mulud, bulan Haji atawa bulan Rayagung téa.
Jeung kahadé ulah ngawinkeun dina bulan Safar, paragi kawin anjing éta mah, cenah.
Jadi, lamun aya nu ngawinkeun dina bulan Safar sarua jeung anjing, kitu anggapan sawaréh umat Islam.
Padahal, apan geuning urang can kungsi ningali anjing karawin bulan Safar, nya sugan kitu KUA téh ngawinkeun anjing?
Malah dina bulan Safar téh loba kénéh nu boga kayakinan turunna 70 rébu balai.
Kusabab sakitu dina Rebo Wekasan, nyaéta Rebo pamungkas bulan Safar, sok aya nu sholat nu disebut sholat Rebo Wekasan anu dibungkus ku istilah basa Arab sholat Daf’ul balâ.
Jeungna deui istilah wekasan-wekasan kitu mah holna ogé ti masarakat sangsakerta lain ti Islam.
Tah ieu téh masih euyeub di kalangan umat Islam.
Islam mah éstuning bérés, lain saukur dina pasualan akidah nu aya pakaitna jeung kapercayaan ka Alloh, kaimanan ka Rosul, kitab jeung poé ahirna wungkul, tapi urusan bulan, taun, pananggalan dalah nepika poé ogé ku Islam mah diberesihan tina sagala rupa patékadan jeung kayakinan tina perkara khurofat jeung tahayul.
Pék bandingkeun jeung bulan-bulan nu séjénna saperti bulan-bulan Nasrani atawa bulan Maséhi apan éta mah neruskeun kayakinan bangsa Romawi, anu kapan ngaran-ngaran bulanna ogé kabéh ngaran dewa jeung tokoh-tokoh, nu dianggap manggung di karajaan Roma baheula.
Aya anu disebut bulan Januari nu asalna mah tina Januarius atawa Janus nu hartina téh dewa pintu gerbang langit.
Kitu deui jeung Februarius, Martius, Aprilis, Mayus, Junius, Sektilis, Quentilis nepika Desemberius.
Tah ieu téh saterusna diparaké ku umat Islam.
Indung-indung umat Islam nu boga budak boh awéwé atawa lalaki méré ngaran ka budak téh ku ngaran-ngaran bulan Nasrani, anu lahir dina bulan Januari, nya dibéré ngaran Januar, nu lahir dina bulan Februari, jadi Feby, nu lahir dina bulan Maret jadi Martin, nu lahir dina bulan April jadi Apriliani, nu lahir dina bulan Juni dibéré ngaran Néng Yuni, Néng Yuli (Juli), Cép Agus (Agustus), Néng Septi (September), jeung Néng Oktavia (Oktober), malah jeung Néng Dési (Desember)
Tah indung-indung muslimah téh éstu teu arapaleun kana asal muasalna yén bulan-bulan Nasrani téh dicokot tina ngaran déwa-déwa sesembahan bangsa Romawi kuno.
Malah bulan katujuh nu asalna bulan Sektilis, dirobah ku hiji ngaran raja nyaéta Caésar Julius.
Caésar Julius nyaéta raja nu dipaéhan ku anggahota déwanna.
Terus nu ngaganti éta raja téh anak kukutna nu ngaranna Agustus, nya atuh bulan ka dalapan nu asalna Quéntilis téh jadi bulan Agustus, da bongan anu manggung waktu harita ngaganti Caisar Julius téh Octavianus Agustus.
Tétéla kabéh ogé bulan-bulan nu aya dina bulan Maséhi atawa taun Maséhi mah éstuning déwa jeung tokoh-tokoh Roma.
Ku umat Islam kalahka der dibikeun ka anak-anakna.
Pék geura tapakuran, naha anak-anak urang téh rék dibéré ngaran déwa-déwa?
Tah kuduna mah diganti, nyieun bubur beureum jeung bubur bodas, éta ogé pipilueun kana kayakinan batur deuih.
Bulan-bulan Islam mah éstu beresih tina sagala rupa unsur kultus jeung ngadéwakeun.
Nu jadi cukang tina lahirna bulan Islam taya lian nyaéta saba’da Sayidina Umar nampi surat ti gupernurna nu aya di Irak, Abu Musa al-Asy’ari.
Abu Musa ngajawab kieu, “Serat anu dikintunkeun ku kholifah Umar, nu teu nganggo tanggal, bulan sareng taun ku sim kuring parantos katampi”.
Gebeg Umar ngagebeg, bari sasauran, “Bener urang téh acan boga pananggalan, bulan jeung taun”.
Kacaturkeun ku uar pangajakna Umar, ngumpul tujuh jalmi, nu katelah panitia tujuh, Sayyidina Umar, Ustman, Ali, Jubair bin Awwam, Tholhal bin Ubaidillah, Amer bin Abi Waqos, Abdurrahman bin Auf rodiallôhu anhum.
Ieu panitia tujuh téh ngahaja ngariung sareng Sayyidina Umar salaku Kholifah pikeun nyawalakeun pananggalan Islam.
Harita loba anu ngusulkeun, sangkan pananggalan Islam téh dimimitian ti lahirna kanjeng Nabi, saur Umar apan Islamna ogé acan aya, da Nabina ogé karék lahir.
Kumaha upama taun Islam téh ditetepkeun tina waktos Muhammad jadi Rosul, walon Umar sarua Islamna ogé acan aya.
Nya Ali usul sangkan pananggalan kalénder Islam téh ti kawit hijrah ti Makkah ka Madinah kalayan tilu alesan.
Kahiji, di Madinah mah urang geus jumawa, atuh nu kaduana, hijrah bakal jadi moméntum nu penting pikeun umat Islam sakumna, jeung katiluna, ngajénan kaom Muhajirin.
Tah ahirna ieu usul téh disatujuan ku Umar salaku kholifah.
Harita ditetepkeunna ping 1 Muharram poé juma’ah salaku tanggal munggaran dina Islam, taun Maséhina 622.
Pidawuh Alloh dina At-Taubah: 36, nu hartosna, “Saéstuna bilangan bulan mungguhing Alloh mah mung dua welas bulan, ti saprak Alloh nyiptakeun langit katut bumi éta parantos ditetepkeun ku Alloh, diantara nu dua welas ieu aya opat bulan anu diharamkeun atawa dimulyakeun”.
Opat bulan anu diharamkeun atawa di mulyakeun Alloh tadi ku Rosul disebatkeun nyaéta bulan kahiji, katujuh, kasawelas jeung kaduawelas.
Rata-rata kalolobaan umat Islam teu apal kana ngaran-ngaran bulan Islam, sabab teu aya pakaitna jeung urusan gajih, antukna teu arapaleun.
Malah upama urang ningali kana kalender-kalender nu ngagarantung di imah-imah saban umat Islam lolobana kalénder Nasrani.
Aya kétang kalénder Islam téh handapeun angka nu ngajegir badag, ngan sagedé tai cileuh, teu kadeuleu-deuleu acan, kakara kadeuleu téh upama maké kaca pembesar.
Cik atuh sok paraké jeung pikareueus kalénder Islam téh, ulah saukur kalénder Maséhi wungkul, pédah aya pakaitna jeung urusan pangsiunan, atawa gajih.
Jigana téh meureun ari kalénder Islam mah teu aya urusanna jeung sual kaduitan jadi wéh teu diparaké.
Padahal, pasualan katangtuan agama téh kabéh ogé keur umat Islam.
Malahan Alloh netepkeun yén kalender Islam mah lain saukur keur umat Islam wungkul tapi keur sakumna manusa.
Jadi, waktu atawa kalender nu lumaku tur ditetepkeun ku Alloh di ieu bumi, éta téh ngagunakeun kalénder bulan, bulan atawa taun Islam nu ku Alloh parantos ditetepkeun 12 bulan téa, nu saeutik ogé teu aya pakaitna jeung pasualan déwa atawa kultus.
Sugan aya kituh bulan Abu Bakar, Umar jeung réa-réa deui?
Mémang, nalika rosul masih jumeneng taun Islam téh teu acan aya, anu kakoncara téh paling taun Gajah, taun kanabian, taun kasedih, jeung taun Isro mi’raj.
Tapi kadieuna mah teu dipaké deui sabab geus ditetepkeun ku Sayidina Umar nu nyawalakeun katangtuan pananggalan téh nyaéta ti saprak Hijrah.
Kiwari urang hirup dina taun 1432 Hijriyah.
Sakapeung umur urang sok maké kalénder maséhi, sabab nu dicatet nalika lahir téh taya deui kajabi kalénder maséhi.
Padahal kuduna mah ngitung umur téh ku kalénder Islam, kaasup nangtukeun haul, ngaluarkeun zakat sataunna téh kudu sataun Islam.
Pon kitu deui nangtukeun iddah hiji awéwé nu dikantunkeun maot ku salakina kudu ngantosan opat bulan sapuluh poé téh, éta opat bulan Islam.
Nyakitu deui ngawitan balégna murangkalih urang nu lalaki, umur 15 taun téh taun urang, taun Islam téa.
Geus puguh ari nu aya pakaitna jeung ibadah saperti Romadlon, haji mah.
Ditingali tina lebah ngaran-ngaran bulanna, teu aya saeutik ogé nu aya pakaitna jeung urusan pribadi, saperti Muharram, bulan anu diharamkeun, lajeng Shofar hartina konéng, aya pakaitna jeung musim, hartina tatangkalan geus karonéng, Robi’ul Awwal, Robiul Akhir, musim gugur kahiji jeung kadua, terus musim ngecrek hujan nyaéta Jumadil Ula, jeung Jumadil Tsaniyah, nembé Rojab nu hartina agung, anu aya pakaitna jeung urusan agama.
Sya’ban hartina cabang, pangna disebut Sya’ban sabab kahadéanana dina éta bulan ngarandakah, mekar pisan.
Romadlon hartina kebul, maksudna taya kajabi anging dosa umat Islam téh ngebul saperti kenul ku ayana shaum di bulan Romadlon.
Syawwal mah asalna tina kecap Syala-yasyulu jadi Syâwil terus dibentuk ku syighot mubalaghoh jadi Syawwal, saperti Jabbar, Rozzaq, Ghoffar, nu hartina ngandung ma’na leuwih, nu dihartikeun Maha, jadi Syawwal téh Maha Ningkat, nyaéta kalintang pisan undakna takwa saba’da shaum.
Saba’da Syawwal dzulqoidah nu hartina ngajedog, cicing teu ingkah.
Maksudna salian ti harita mah panas, tapi nu kawilang penting mah caricingna téh nyaéta diajar manasik haji, sabab mayunan dzulhijjah.
Tétéla bulan-bulan urang mah raket pakaitna jeung urusan musim katut kaagamaan.
Kumaha ari bulan Januari, Februari jeung sajabana tina taun Maséhi?
Lamun téa mah urang ngabandungan ka sawaréh umat Islam nu masih kénéh ngait-ngaitkeun nasibna kana taun, bulan jeung tanggal, nya nu kitu mah jahiliyah.
Saéstuna Alloh teu ngabénten-béntenkeun kana pasualan poé katut bulan, ngan aya anu diagungkeun jeung kahadé ulah ngalampahkeun dosa.
Malahan ti sawaréh umat Islam dina bulan silih mulud kalahka hayoh sing alabring ka Cirebon, pajahkeun téh rék neukteuk buntut jeung mulung jimat.
Loba kénéh pasualan nu ceuk barudak ngora mah masih ribet di kalangan umat Islam téh.
Atuh pikeun urang dina ngeusi taun anyar ieu, saperti nu disebutkeun tadi, hayu urang kandelan kaimanan, kayakinan katut pangamalanna ogé ronjatkeun pangaweruh kaislaman katut akhlak nu hadé.
Saur Nabi, “Sing saha jalma nu taun ieu leuwih hadé batan taun kamari, nya manéhna téh jalma nu untung”.
Jeung sing saha jalma anu taun ieu taya bédana jeung taun kamari, nya manéhna téh kaasup jalma anu rugi.
Jeung sing saha jalma nu taun ieu leuwih oléng atut batan taun kamari, nya manéhna téh kaasup jalma anu dibendon.
Naha urang téh hoyong dibendon waé?
Upama téa mah ngarasa amit-amit jabang bayi ari kudu dibendon mah, nya hayu atuh urang tingkatkeun kaimanan, kayakinan urang ka Alloh, tebihkeun pamadegan urang salaku muslim tina sagala rupa unsur bid’ah jeung kamusyikan.
Mudah-mudahan wé upama dipundut ku nu rahayu, dicandak ku nu kawasa, akidah urang téh beresih, nya geus tangtu kaasup husnul khotimah.
Anu kapendak ku urang, boh dina pangalaman boh dina pangaweruh ngeunaan ékonomi, di dunya téh aya dua sistim ékonomi nyaéta kahiji, ékonomi kapitalisme liberalisme, kaduana, ékonomi kominisme proletrisme.
Tah éta téh numutkeun pandangan Islam mah lamyacreug alias teu eucreug.
Margi saur Allóh dina surat Al Baqoroh, 2 ayat 177: teu hadé pikeun maranéh, nyanghareupkeun beungeut ka wétan atawa ka kulon, dina naon?
Nya dina sagala kahirupan, dina sistim pulitik, ékonomi, kabudayaan, pertahanan jeung kaamanan katut sistim-sistem séjénna, éta kabéh teu diangken ku Islam mah.
Da duanana ogé lain kitu cék Islam mah, da kapan cék Islam mah: dina harta jalma nu baleunghar téh aya hak batur, pikeun jalma-jalma nu ménta tulung, ménta bantuan, pon kitu deui jalma-jalma anu kudu dipikanyaah.
Tah dina sistim kapitalis mah nu kitu téh teu aya pisan.
Anu dianut ku sistim kapitalis mah ngeruk kauntungan nu saloba-lobana, teu mikirkeun infak, zakat atawa shodaqoh, eupeun nu karitu mah.
Samalihna upama dina sistim kominisme mah apan teu aya milik pribadi, nu aya téh milik saréréa, nu matak dina ajaran kominisme mah aya ajaran “sama rata sama rasa” téa.
Ari dina Islam mah aya hak pribadi ogé aya hak keur batur.
Upama urang nénjo kana sistim ékonomi nu dilarapkeun di nagara urang, ieu téh condong kana liberalismeu.
Dina Républika 20 Méi 11 kamari SBY nétélakeun yén ékonomi liberal téh teu pas pikeun Indonésia mah.
Tapi upama diguar kalawan jero tétéla omonganna téh patojaiyah jeung kanyataan, sabab aya opat ciri tina ékonomi liberal nu dilarapkeun di Indonésia.
Kahiji, nyaéta ngajaga stabilitas makro ékonomi jeung disiplin anggaran.
Kadua, nyaéta liberalisasi dina perdagangan.
Katilu, nyaéta liberalisasi dina kauangan.
Kaopat, nyaéta liberalisasi dina pripatisasi.
Jadi naon-naon anu diomongkeun ku SBY salaku présidén jeung kabuktian nu nyampak dina kahirupan nagara éstu tojaiyah.
Naha ieu téh ku alatan aya nu disebut BOS, Raskin, Jamkesnas atawa baheula di jaman Habibie mah disebutna téh JPS (Jaringan Pengaman Sosial) nu kadituna mah robah jang paokeun saréréra.
Anu sajatina mah ngadidik masarakat sangkan jadi tukang jajaluk.
Para ahli hikmah nétélakeun, laku lampah kitu téh leuwih jujur batan omongan saperti nu kaunggel dina Diwan al Ma’ani jilid ka 1 kaca 51.
Jadi upama urang nampik liberalismeu tapi patojaiyah eujeung kanyataan nu kitu téh bohong.
Sabab saur para ahli hikmah ogé écés, ulah ningali naon anu diucapkeun tapi tingali kabuktian.
Istilah nu ku urang sering kapendak nyaéta cariosan para ulama.
Kiwari anu keur haneut obrolan-obrolan di warung kopi téh nu disebut ékonomi naga.
Hiji istilah anu dilarapkeun ka nu boga naga, saha cik nu boga naga téh?
Taya lian nu boga naga téh Cina téa.
Rosul SAW kantos sasauran, nu hartina: pék téangan ku maranéh élmu sok sanajan nepi ka nagri Cina.
Cik élmu naon nu aya di Cina?
Saur para ahli mah élmu nu positip ku urang tiasa dicuprih pangaweruh Cina téh, nyaéta kahiji tina pangaweruh pangobatan, kadua masalah manajemen kaasup kauletanna jeung katilu dina masalah pulitik dagang.
Tah ieu tina sisi positipna.
Tapi tétéla pulitik dagang téh ku batur mah diparaké ku cara goréng, antukna upama ku urang ditingali Cina-Cina nu aya di luar nagri Cinana.
Maranéhna ngagunakeun sistim kapitalisme, ngokop kana sagala rupa ékonomi nu aya di tempat maranéhna nganjrék.
Saperti di urang balatak Cina-Cina nu ngungsi ka urang di dieu, kalayan gampil jadi warga nagara, sok sanajan teu bisa basa Indonésia, sarua kabéh ogé ngarokop pisan.
Antukna bangsa urang leuleutikanna mah ukur jadi laden, karyawan, buruh.
Anapon nu jadi inohongna mah, nyaéta nu boga capital, nya maranéhna.
Tah ku ayana capital nu dicekel ku maranéhna, nya maranéhna bisa nyieun bank nu kiwari rajég di urang.
Bangsa Cina lamun nganjuk ka bank-bank nagara sok sangeunahna.
Maranéhna nganjuk ku cara ngaborehkeun atawa ngaanggunkeun tanah-tanah nu dibareulian ku maranéhna saba’da harga tanahna ditaékeun saratus tikel tina harga nu samistina.
Atuh bro bank téh maréré sakitu puluh milyar, ari anggunanna mah paling ogé milyaran.
Tapi kulantaran harga tanahna geus ditaékkeun ku maranéhna saratus likur tikel, nya ku bank téh dibéré, bari eukeur mah eukeur deuih bagian perkriditan jeung direktur bank urangna ogé kabagian hancenganna
Tah ieu naga, naga mah kitu karepna téh sok ngokop waé, apan naga mah sungutna téh badag, lin?
Upama kaayaan téh terus-terusan kieu, kaayaan ékonomi nagara urang téh masih kénéh dikekewek ku bangsa asing.
Katingali urang téh merdéka ari awak mah, dina harti geus teu aya penjajah.
Sistim pamaréntah dicekel ku bangsa urang, tapi kapan sistim ékonomi mah tetep dicekel ku naga.
Bangsa urang nu jadi inohong sok jaradi gogog pikeun naga, nu matak aya istilah Ali Babah jeung Babah Ali.
Naon bédana?
Lamun nyaritakeun Ali Babah, hartina Ali nu ka hareup Babah nu di tukang.
Jadi hartina nu jaradi gogog, nu ragég ka hareup téh bangsa urang.
Da aya nu ngeprokan di tukang, nu méré tulang jeung sabangsana.
Sabalikna upama aya Babah Ali, Babahna nu maju ka hareup, Ali-na nu di tukang, manéhna jadi gogog di tukang.
éta ogé tetep kabagian tulang nu dialungkeun ku si Babah.
Tah kieu kaayaan bangsa urang téh.
Jadi salami bangsa urang masih jadi piaraan dikalangan inohong naga, bakal tetep kahirupan ékonomi téh kieu ayana.
Kumaha aya jalan kaluarna?
Rada hésé ogé milarina, salagi kapital dicekel jeung teu gedé mangpaatna keur balaréa, nya geus pasti kriminalitas bakal tetep mahabu.
Kriminalismeu bakal tetep ngarajaléla di ieu nagri nu kaayaan pendudukna hirup dina kaayaan rupek, hararésé.
Diantawis tujuan ékonomi téh kapan saur Allóh mah, sangkan kapital, modal atawa harta pakaya téh ulah kukulibekan di kalangan jalma nu baleunghar wungkul.
Sistem ékonom Islam mah kapan teu ngaharepkeun kaayaan ékonomi sarua jeung ombak laut kidul, teu kitu.
Tapi saperti cariosan nu dilaporkeun ka Sayidina Umar ku para panaliti ahli ékonomi nu dikirim ka propinsi Homa di Syiria harita.
Talék Umar, kumaha kaayaan ékonomi di Homa nu dipingpin ku Sa’id bin Umer?
Jawabna kumaha?
Ékonomi di Homa mah rata-rata cai, hartina ukur ririakan wungkul, nu beunghar téh ukur saeutik, tapi rata-rata harirup.
Sawangsulna upama nu disebutkeun ombak atawa gelombang, tah nu kieu mah matak riweuh, sabab nu beunghar mingkin beunghar, nu nyungseb mingkin nyungseb.
Hadé sotéh gelombang pikeun salancar keur nu salancar, ari dina ékonomi mah kawantu teu hadé.
Jadi, bongbolonganna pikeun sim kuring mah rada bingung.
Da kuring mah lain ahli ékonomi.
Ngan meureun, cik atuh nu baleunghar ti kalangan kaom muslimin, kahayang téh kudu bisa nyaingan naga-naga ieu nu ngaruksak ngagalaksak di mana-mana.
Salagi kaayaan ékonomi saperti kieu, nya rahayat urang bakal tetep sangsara kadungsang-dungsang, ngocéak sapapaosna, ari bangsa deungeun atawa kaom naga tetep bakal tetep mohaka ngaraja.
Étnis kalangan naga téh ari dina panon mah maranéhna téh pararétét, tapi dina kanyataanna mah sok sanajan maranéhna téh malalétét tapi dina kacapangan ékonomi mah maranéhna téh éstu buncelik tur kawasa.
Bangsa urang mah panonna téh balalotot tapi teu bisa naon-naon.
Upama bangsa naga panonna balalotot, pisakumahaeun teuing tah.
Cing atuh lenyepan, ka para agniya nu leres-leres ku Allóh dipaparin lolongkrang pikeun ngokolakeun ékonomi, biluk kana ékonomi syariah.
Tapi ékonomi syariah nu bener-bener syariah lain kawas kiwari, aya Bank Mandiri Syariah, BRI Syariah, BNI Syariah, BCA Syariah.
Malah Bank Amerika ogé aya nu syariah sagalarupa, matak pikasebeleunna téh.
Tapi cik ngarti teu Bank Amerika kana syariah?
Ah boro-boro da éta mah ukur keur pasar wungkul, taméng sangkan kaom muslimin kataji ku maranéhna.
Da geuning kadituna mah tetep baé diurus ku BI.
Sanajan urang kiwari gaduh Bank Muamalat, tapi ari tetep aya di handapeun dampal sukuna BI mah sami mawon baé.
Ceuk sawangan mah hawa pulitik bakal karasa beuki ngahéab panas ti saprak awal taun 2009 M / 1430 H.
Anu jadi cukangna, para calég (calon anggota législatif) mingkin tarik tur harus ngalakukeun kampanyeu pulitik.
Ayeuna baé kelebat partéy, spanduk, jeung poto-poto calég geus euyeub minuhan pirang-pirang patempatan jeung sisi jalan raya.
Dina kampanyeu kiwari aya perkara anu anyar, nyaéta spanduk atawa baligo anu eusina ngaran, logo partai, jeung poto calég.
Calég anu kabeneran dianugrahan beungeut kasép atawa geulis, wajib syukur, demi kakasépan atawa kageulisan, éta di satengahing masarakat nu nganut pulitikna masih “tradisional“, milu nangtukeun hiji jalma dipilih atawa henteu.
Upama téa mah wajah caleg téh “standar”, malah“ pas-pasan”, tangtu baé ulah leutik burih, ogé ulah percaya diri anu kaleuleuwihan pisan.
Ulah tarik teuing némbongkeun poto, sabab bisa jadi, gara-gara wajah calégna anu kurang kasép / geulis, hiji simpatisan partéy “luncat” tur pindah ka partéy séjénna.
Urang mémang ulah meunteun hiji jalma tina beungeutna, Alloh SWT ogé kitu.
Dina hiji hadits disebutkeun, satemenna Alloh henteu nempo kana kakasépan atawa kana kabeungharan hiji jalma, tapi Alloh bakal nempo kana haté jeung amalna.
Masalahna, haté jeung amal pulitisi katut parpol urang mah loba anu geus kabokér “kurang amanahna”.
Yakin, masarakat dikuciwakeun ku gawé parpol katut kader-kaderna anu jadi anggahota legislatif.
Katohyan, maranéhna leuwih loba mentingkeun dirina sorangan katut golonganana, tinimbang bener-bener bajuang pikeun rahayat.
Jalaran kitu, tong anéh upama “golongan putih” (golput) terus aya dina saban Pemilu.
Malahan, alatan kahariwang golput mingkin undak, malah bisa “meunang” dina Pemilu, Ketua MPR Hidayat Nurwahid nepika ngusulkeun sangkan MUI ngaluarkeun fatwa anu ngaharamkeun Golput.
Di hiji sisi, ieu usulan téh nuduhkeun kana “eungapna” pulitisi dina nyanghareupan Pemilu 2009.
Tapi di sisi lainna, ieu ngarupakeun hiji bukti, ulama (agama) bakal dimangpaatkeun deui ku para pulitisi, demi kapentingan pulitik maranéhna.
Leungeun ulama saukur bakal digunakeun lamun nguntungkeun pulitisi atawa pamaréntah!
Golongan putih sabenerna kungsi midang atawa ngajaul dina kakawasaan Orde Baru pamungkas.
Harita mah, sering digunakeun minangka eunteung tina rasa teu sugema ku kakawasaan Golkar anu rongkah anu bisa ngutah ngatah kahirupan katatanagaraan anu ngarojong kana kapentinganana, sakaligus ngajadikeun kabébasan pulitik masarakat urang jadi ngabelegbeg teu cékas.
Kiwari mah, hudangna Golput téh lain alatan kakuciwaan anu ditémbongkeun ka hiji partéy wungkul, tapi ampir ka sakabéh partéy pulitik anu makalangan.
Golput éta fenomena kota.
Jalma-jalma anu asup kana Golput téh umumna kalangan terpelajar di kota-kota gedé anu ngarti atawa “melék pulitik”, rasional, tur kritis kana pirang-pirang kaayaan pulitik nasional.
Upama dibandingkeun jeung masarakat désa anu jumlahna leuwih ti 80% jeung leuwih loba anu ngagunakeun hakna sacara emosional tur irasional, nya kakuatan Golput téh teu matak pikahariwangeun.
Justru fenomena Golput bisa jadi kauntungan pikeun parpol anu meunang dukungan ti massa irasional anu nyaliara di desa-desa saperti PDIP jeung Golkar.
Nya di dieu anu kudu ditalingakeun téh, gerakan Golput justru bisa jadi kontraproduktif demi nguatan posisi partéy anu justru loba dikritik minangka anu teu bisa dipercaya.
Fenomena jeung wacana Golput sabenerna jadi tangtangan séjénna pikeun kalangan pulitisi sangkan bisa ngabebenah citra jeung kinerja di mata publik.
Lamun kalangan pulitisi panik, gelisah, malahan rempan, nya sahanteuna éta ngarupakeun “hukuman” atawa sanksi sosial-psikologis balukar tina laku lampah maranéhna nu salila ieu sulaya jeung nguciwakeun rahayat.
Hawa pulitik ogé bakal mingkin ngahéab panas ku rentulna prakték-prakték “pulitik duit” (money politic), tegesna, sogok (risywah) téa!
Sakumna jalma pasti hayang duit.
Malahan, hiji jalma anu sok ceramah ogé bisa kukulutus nalika panitia tablig akbar henteu ngamplopan dirina saba’da réngsé ceramah.
Hiji jalma anu idealis-kritis ogé bisa “dilumpuhkeun” ku duit.
Aksi démonstrasi bisa ngabeledug kalawan rongkah tur gampang ku dorongan duit.
Hiji perkara anu katingali sampurna tur mulya, bisa rungkad ajénna nalika katohyan “UUD” (Ujung-Ujungna Duit).
Landian “UUD” malahan bisa jadi“ stigma” pikeun ngabakutet malah mareuman karakter hiji jalma anu idealis atawa hiji lembaga anu kritis.
Urang ogé pasti bakal satuju, urang butuh duit pikeun nyorang ieu kahirupan.
Tapi urang ogé kudu sapuk, ngala duit téh kudu ku cara anu normal, beresih, atawa henteu ngarempak papagon aturan.
“Pék téangan nafakoh bari henteu ngorbankeun harga diri atawa kahormatan diri,” kitu wéjangan wijak ti Nabi Muhammad SAW.
Sakumna jalma éta geus aya rejekina, kari diusahakeun ku cara anu mulya, profesional, jeung alakadarna luyu jeung katangtuan anu lumaku.
Naon hartina loba duit lamun téa mah – misalna — dilandi palacur, “palacur beneran” atawa“ palacur pulitik”.
Naon hartina lubak libuk ku harta pakaya lamun téa mah saban poé dirurucah jeung dicacampah masarakat alatan KKN.
Hina pisan diri urang, di mata manusa jeung dina pameunteun Alloh SWT.
Matak rujit, jigana kecap anu pas dina nyindekkeun fenomena mahabuna money politics di ieu nageri, di dunya perpulitikan urang.
Utamana nalika rék pamilihan kepala daerah, nyusun anggaran, atawa netepkeun pajabat eksekutif, jeung netepkeun calég.
Para calég atawa calon-calon kepala daérah bisa ngadak-ngadak ngajaul tampil minangka jalma nu béréhan pisan dermawan, ku “silaturahmi” jeung ngabagi-bagikeun duit ka sakumna pihak.
Rentulna OKB (Orang Kaya Baru) éta ngarupakeun kanyataan lain di jaman réformasi.
Alam démokrasi anu ngamungkinkeun hiji jalma ngadak-ngadak meunang gajih yutaan rupiah alatan jadi anggahota déwan.
Acan deuih tina “limpahan upeti” ti kalangan pangusaha atawa calon éksékutif anu“ meuli suarana”.
Kusabab teu ridlo kani’matan (baca: ujian kani’matan jeung jabatana) téh leupas, nya manéhna ngalakukeun “sagala cara” pikeun mertahankeunana.
Musibah rongkah, pulitik duit geus ngajadikeun kalolobaan (upama henteu sakabéhna mah) susulur rahayat ngalakukeun “salingkuh pulitik”, sulaya ka rahayat, tur leuwih ngutamakeun kapentingan dirina sorangan katut golonganana batan ngarorés nasib rahayat.
Susulur rahayat saukur ngadeukeutan rahayat nalika kampanye.
Janji-janji (palsu) merul ngabudal ti para juru kampanyeu atawa calon anggahota législatif, saolah-olah bener yén maranéhna téh bakal jadi susulur rahayat tur nyoarakeun aspirasi masarakat.
Saprak anégléng calik dina korsi hipu di legislatif, parantos teu aya deui kapentingan pikeun ngadeukeutan deui rahayat.
Maranéhna ngagaur vokal, kritis, idealis, jeung saperti bener minangka susulur rahayat, saukur sakali-kalina, éta ogé “saukur omongan wungkul” atawa alatan didodorong massa démonstran!
Pulitik duit éta ngarupakeun bentuk “komunikasi pulitik” sakaligus“ pendidikan pulitik” anu goréng patut di kalangan pulitisi urang.
Pulitik duit éta ngarupakeun musuh rahayat, sok sanajan rahayat ogé butuh duit.
Alatan cekokan duit, para wakil maranéhna leuwih mihak ka golongan jalma anu ngawurkeun duit batan ka golongan anu méré sora atawa méré kapercayaan.
Istilahna, “Maju tak gentar membela yang bayar!”.
Ah, ku duit sagalana mémang bisa diatur.
Ayeuna urang miéling ganti taun 1429 ka 1430 Hijriyah.
Geus tangtu, momentum tina ganti taun téh salah sahiji hikmahna nyaéta “tadzkiroh”, sakaligus“ update” sumanget anu terus kudu ngagedur dina diri saban muslim, nyaéta sumanget hijrah.
Hijrah salawasna kudu aya dina diri saban Muslim, dina harti pindah tina kondisi iman anu lemah kana iman nu kuat.
Tatahar tina kondisi ukhuwah anu lemah jadi kuat.
Pindah laku lampah goréng kana amal sholéh.
Tarékah hijrah éta bisa dilakukeun ku milih jeung merenahkeun pulitisi-pulitisi Muslim anu siap bajoang demi ajegna syiar Islam di parlemén.
Sistim ékonomi Islam, perbankan katut asuransi, geus ditarima dunya minangka sistim ékonomi panghadéna.
Malahan urang kapir ogé narima kalawan daria minangka sistim ékonomi anu kawilang stabil.
Asal kecap Guru téh tina basa Sansakerta nu sacara harfiyah mah hartina téh “beurat”.
Guru téh saurang pangajar hiji élmu.
Dina basa Indonésia, guru umumna nyoko ka pendidik profésional kalayan pancén utamana ngatik, ngadidik, ngajar, ngaping, ngalatih, meunteun, jeung ngarorés peserta didik.
Guru éta pendidik jeung pangajar dina pendidikan anak usia dini sakola atawa pendidikan formal, pendidikan dasar, jeung pendidikan menengah.
Guru-guru nu saperti kieu kudu boga sarupaning kualifikasi formal.
Dina definisi nu leuwih lega, saban jalma nu ngajarkeun bag-bagan hiji perkara anyar éta ogé bisa dianggap guru.
Sababaraha istilah nu ngagambarkeun pancén guru, di antarana dosén, méntor, tutor, jeung dina basa Arab mudarris.
Istilah guru asalna mah digunakeun dina agama Hindu jeung Budha.
Dina agama Hindu, guru mangrupa simbol pikeun hiji tempat nu suci nu eusina élmu (vidya) ogé nu ngabagi élmu.
Guru téh pancénna ngaping atawa pemandu spiritual atawa kajiwaan murid-muridna.
Dina agama Buddha, guru téh nyaéta jalma anu ngaping muridna nyorang jalan bebeneran.
Murid hiji guru meunteun nu jadi guruna téh salaku wujud Buddha atawa Bodhisattva.
Dina agama Sikh, guru ngabogaan ma’na nu sarua jeung dina agama Hindu jeung Buddha, tapi ngabogaan kalungguhan nu leuwih punjul, sabab salah sahiji poko atawa inti ajaran agama Sikh mah nyaéta kapercayaan ka ajaran Sepuluh Guru Sikh.
Saukur aya sapuluh Guru dina agama Sikh, jeung Guru kahiji, Guru Nanak Dev, éta ngarupakeun panaratas ieu agama.
Guru diperedih boga kualitas nalika medar bahan pangajaran ka nu jadi subjek didik.
Kualitas hiji guru bisa diukur jeung diiker tina moralitas, kawijakan, sabar jeung neuleuman bahan pangajaran nalika aub jeung subjek didik.
Sajumlah faktor éta ngajadikeun dirina mampuh nyanghareupan pasualan-pasualan nu hésé, teu babari getas harupatan, épés méér, atawa stréss boh sacara positif atawa konstruktif, jeung teu ngabalukarkeun kagoréngan.
Hiji guru mibanda tanggung jawab kana kapunjulan nu jadi anak didik.
Manéhna lain saukur ditungtut sangkan bisa ngalakukeun transformasi téktékbengék élmu ka peserta didik (cognitive domain) jeung aspék katerampilan atawa kaparigelan (pysicomotoric domain), tapi manéhna ogé dipénta boga tanggung jawab pikeun ngajanggélékkeun perkara-perkara nu aya hubunganna jeung sikep (affective domain).
Mahdi Ghulsyani dina karyana, Filsafat Sains Menurut Al-Quran, nétélakeun, guru mangrupa golongan manusa nu ngabogaan fakultas panalaran, kataqwaan jeung kajembaran.
Salian ti éta, Mahdi Ghulsyani ogé nyebutkeun karakteristik (pasipatan) guru, diantarana ngabogaan moral, ngaregepkeun jeung ngabandungan bebeneran, mampuh nyinglarkeun palsuna sawangan atawa ‘ilusi’, nyembah Pangéran, wijaksana, salawasna sadar tur nyokot pangalaman-pangalaman.
Al-Quran salaku tatapakan hambalan pamikiran pendidikan Islam, geus loba ngaguar analisir kapendidikan nu ngabutuhkeun panglenyepan nu jero, utamana pikeun para praktisi pendidikan.
Pamikiran pendidikan nu maké hambalan wahyu Alloh meredih ngajanggélékna hiji sistim pendidikan nu komprehensif atawa sapuratina, ngawengku kana tilu tarékah nu dina élmu pendidikan mah kawéntar ku istilah cognitive, affective, jeung psycomotoric.
Tilu cara ieu nu kaharepna bakal bisa ngayugakeun pribadi-pribadi pendidik nu bakal mangaruhan kana ngalarapkeun ajén-inajén Islam turta bisa ngamekarkeun peserta didik kana jihat pangamalan ajén-inajén Islam sacara ‘dinamis’ jeung ‘fleksibel’ dina wates-wates ‘konfigurasi’ réalitas wahyu.
Karakter kapendidikan nu nyoko kana hambalan ajén-inajén Al-Quran kiwari kawilang jauh tina nu dipiharep.
Loba pisan ti kalangan pendidik nu kiwari saukur munjulkeun aspék kamampuhan intelektualitas wungkul (cognitive) jeung ngalésotkeun nilai-nilai étika (affective domain).
Hal ieu téh teu luyu jeung nilai-nilai pendidikan nu diajarkeun Al-Quran, nu ngajarkeun kasaimbangan dina sagala perkara.
Sistem pendidikan nu hadé mah nyaéta sistem pendidikan nu bisa ngadumaniskeun tilu aspek tadi ku cara melakeun atawa “transfer” élmu jeung ngawariskeun nilai-nilai pikeun peserta didik jeung generasi saterusna.
Ukuran ideal hiji guru éta gumantung kana kaparigelan jeung pangalaman inteléktulitasna.
Guru kudu boga “skill labour” nyaéta tanaga terdidik atawa terlatih ku kabiasaan-kabiasaan nu hadé, nepika mampuh merenahkeun diri jeung subjek didik.
Guru mangrupa figur dina nyukséskeun pendidikan pikeun anak didik.
Teu cukup saukur ngajarkeun élmu, leuwih jauhna guru diperedih kudu boga akhlak hadé saperti nu diajarkeun ku Rosululloh SAW.
Muhammad Abd Al-Qadir Ahmad medar, Rosululloh SAW téh hiji pendidik.
Para sahabat salaku subjek didik waktu harita nyokot tuladan nu nyongcolang tina diri anjeunna, boga akhlak mulya, boga élmu jeung kautamaan dina sagala réngkak paripolahna.
Upama hiji guru atawa pendidik boga karakter saperti Rosul tadi, tanwandé manéhna bakal dipikaresep ku peserta didik, antukna élmu nu diajarkeunna ogé bakal dipikaresep.
Muhammad Abd Al-Qadir nétélakeun, “Loba siswa nu teu mikaresep hiji élmu atawa materi palajaran éta alatan watek guruna nu heuras, akhlak guru nu kasar jeung dina cara ngajar nu teu merenah”.
Di pihak séjénna, ogé teu saeutik siswa nu mikaresep jeung kataji pikeun neuleuman hiji élmu atawa palajaran, kusabab cara ngajarkeunna hadé, handap asor, jeung katuladan nu hadé.
Karaharjaan guru mangrupa tanggung jawab nagara.
Dina sajarah Islam, pamaréntahan khilafah Islam kawéntar nalingakeun kana dunya pendidikan jeung élmu, kaasup kacida pisan merhatikeun kana karaharjaan anu jadi para guru.
Dina jaman Kakhilafahan Umar bin Khaththab, Kholifah Umar méré pangupa ka para pangajar Al-Quran masing-masing 15 dinar, 1 dinar = 4,25 gram emas.
Lamun 1 gram emas Rp 100.000,00 1 dinar hartina sarua jeung Rp 425.000,00.
Hartina, gajih hiji guru ngaji téh 15 (dinar) X Rp 425.000,00 = Rp 6.375.000,00.
Ieu hartina leuwih ti dua tikeleun gaji hiji guru besar (profésor) di Indonésia nu geus puluhan taun pangabdianna.
Alhamdulillah sagala puji sareng syukur urang sanggakeun ka Alloh Robbun Ghofur.
Urang parantos dipaparin kani’matan hirup dugika urang tiasa nyumponan sawaréh tina kawajiban urang ka Alloh, sabab henteu saban jalma anu dipaparin kaséhatan awak bisa ngaléngkahkeun sukuna ka masjid.
Sholawat miwah salam mugia salawasna dilungsurkeun ka junjunan urang Nabi Muhammad SAW, kulawargana, para sahabatna katut jalma-jalma anu nuturkeun sunnahna dugika ahir jaman.
Hadirin Rohimakumulloh!
Alloh SWT dina surat Al-Baqoroh ayat 214, nalék ka urang ku hiji patalékan anu sipatna lenyepaneun: Naha maranéh nyangka yén maranéh bakal asup ka sawarga, padahal tacan tumiba ka maranéh kajadian nu kungsi karandapan ku jalma-jalma saheulaeun maranéh.
Maranéhna ngarandapan kasusah hirup anu aya pakaitna jeung kahirupan ékonomi, jeung kasangsaraan anu aya pakaitna jeung diri katut kulawarga.
Maranéhna digénjlongkeun ku cobaan bencana alam, nepika Rosul nu kuat imanna katut jalma-jalma anu ariman nyarita: “Iraha atuh dongkapna pitulung Alloh téh?”
“Sing inget saenyana pitulung Alloh téh deukeut”.
Urang bisa ngarasakeun pait jeung peuheurna kahirupan, pating térékélna hahargaan, héséna néangan kasab, jalma anu miskin mah dipahing pisan gering sabab hamo bisa meuli obat.
Panon poé geus leungiteun barokah nepika tibeurang éréng-éréngan ogé lampu motor kudu dihurungkeun, kamana sora wakil rahayat, nu cenah mah rék buméla ka rahayat.
Anu puguh mah nalika rahayat ngababatang di Mentawai jeung di Jogja ngarandapan musibah Tsunami jeung gunung bitu, henteu pamingpinna, henteu susulurna kalahka nganjang ka nagara deungeun jeung pelesiran nyacapkeun napsu amengna.
Musibah kahirupan jeung bencana alam éta bisa jadi adzab pikeun jalma anu kupur, tapi jadi ujian pikeun jalma anu ariman.
Namung henteu saban jalma anu ujian éta bisa lulus, gumantung kana mampuh jeung henteuna nyanghareupan éta ujian.
Hadirin Rohimakumulloh!
Dina sistim ieu, pangawasaan harta pusaka dicepeng ku kaum awéwé sedengkeun hak kaum lalaki dina hal ieu leutik pisan.
salian ti éta, sanggeus akil baligh lalaki teu meunang saré di imah kolotna, sabab imah ngan keur kaum awéwé jeung salakina, sarta anak-anakna.
unggal nu ngarantau balik deui ka kampungna, biasana bakal nyaritakeun pangalaman ngarantau ka barudak kampungna.
daya irut kahirupan nu ngarantau ieu nu boga pangaruh di masarakat Minangkabau ti leutik kénéh.
sababaraha partéy pulitik Indonésia diadegkeun ku politisi Minang.
panulis Minang loba mangaruhan kamekaran basa jeung sastra Indonésia.
Datuk Makotta jeung istrina Tuan Sitti, salaku cikal bakal kulawarga Minangkabau di Sulawesi.
kiwari Minang parantauan geus kasebar di nagara-nagara luar nagri.
ayeuna awéwé Minangkabau ogé biasa ngarantau.
salian dina wangun novel, carita parantau Minang ogé dicaritakeun dina film Merantau karya sutradara Inggris, Gareth Evans.
maranéhna sumebar di sakabéh Indonésia jeung nagara-nagara anu sanésna di luar negeri.
Kaberhasilan jeung kasuksesan urang Minang loba kahontal nalika di parantauan.
ti baheula geus angkat ngarantau ka sababaraha daerah di Jawa, Sulawesi, semenanjung Malaysia, Thailand, Brunei, nepi Philipina.
loba pangusaha Minang sukses bisnis di widang padagangan tekstil, rumah makan, hotel, pendidikan, jeung rumah sakit.
pangusaha sukses anu asalna ti Minang diantarana nyaéta Abdul Latief (pemilik TV One), Basrizal Koto (nu ngabogaan paternakan sapi pangbadagna di Asia Tenggara), Hasyim Ning (pangusaha ngarakit mobil munggaran di Indonésia), jeung Tuanku Tan Sri Abdullah (nu boga Melewar Corporation Malaysia).
loba ogé urang Minang nu sukses di dunya hiburan, ti sutradara, produser, penyanyi, atawa artis.
maranéhna nyaéta Abdoel Rivai, Muhammad Hatta, Sutan Syahrir, Roestam Effendi, jeung Nazir Pamuntjak.
nu ngarantau anyar ieu biasana profesina salaku padagang leutik.
Dugi ka abad 19, legenda emas di alas Minagkabau, ngarojong Raffles pikeun ngabuktikeunana.
dina novel-novel éta, dicaritakeun ngeunaan pasinggungan lalaki Minang jeung adat budaya Barat.
urang Minang kasohor salaku kelompok nu boga atikan.
di jero Volksraad, aya sababaraha politisi asal Minang nu penting, antarana Jahja Datoek Kajo, Agus Salim, jeung Abdul Muis.
tokoh Minang séjénna Mohammad Hatta, jadi ko-proklamator kamerdikaan Indonésia.
Emil Salim jadi urang Minang panglilana di kamentrian RI.
di masa Demokrasi Liberal parlemen Indonésia didominasi ku politisi Minang.
maranéhna kagabung ka jero aneka macem partéy ideologi, islamis, nasionalis, komunis, jeung sosialis.
urang Minang anu ngajabat salaku gubernur di Indonésia diantawisna: Datuk Djamin (Jawa Barat), Daan Jahja (Jakarta), Muhammad Djosan jeung Muhammad Padang (Maluku), Anwar Datuk Madjo Basa Nan Kuniang jeung Moenafri (Sulawesi Tengah), Adenan Kapau Gani (Sumatera Selatan), Eni Karim (Sumatera Utara), sarta Djamin Datuk Bagindo (Jambi).
buku-buku bacaan seratan urang Minang nyaéta Naar de Republiek Indonésia, Madilog, Massa Actie karya Tan Malaka, Alam Pikiran Yunani jeung Demokrasi Kita karya Hatta, Fiqhud Dakwah jeung Capita Selecta karya Natsir, sarta Perjuangan Kita karya Sutan Sjahrir.
novel-novel sastrawan Minang seperti Siti Nurbaya, Salah Asuhan, Tenggelamnya Kapal Van Der Wijck, Layar Terkembang, jeung Robohnya Surau Kami geus jadi bahan bacaan wajib keur budak sakola ti Indonésia jeung Malaysia.
maranéhna nyaéta Djamaluddin Adinegoro, Rosihan Anwar, jeung Ani Idrus.
urang Minang anu jadi sutradara jeung produser diantarana Usmar Ismail, Asrul Sani, Djamaludin Malik, jeung Arizal.
Pemeran jeung penyanyi Minang nu kawéntar diantarana nyaéta Ade Irawan, Dorce Gamalama, Eva Arnaz, Nirina Zubir, jeung Titi Sjuman.
di luar negeri, urang Minangkabau ogé dipikanyaho konstribusina.
urang turunan Minang nu aya di Malaysia jeung Singapura diantarana: Tuanku Abdul Rahman (Yang Dipertuan Agung munggaran Malaysia), Yusof bin Ishak (presiden munggaran Singapura), Zubir Said (komposer lagu kabangsaan Singapura Majulah Singapura), Sheikh Muszaphar Shukor (astronot munggaran Malaysia), Tahir Jalaluddin Al-Azhari jeung Adnan bin Saidi.
lian ti éta di masarakat panutur basa Minang éta sorangan ogé geus aya sababaraha ragem dialék gumantung ka wewengkonna sewang-sewangan.
hal ieu ngakibatkeun robahna jumlah panghulu dina hiji nagari.
di taun 1390, Raja Bagindo ngadegkeun Kasultanan Sulu di Filipina kidul.
salian ngadegkeun partéy politik, politisi Minang ogé loba ngahasilkeun buku-buku nu jadi bacaan wajib ti aktifis pergerakan.
Maranéna ngamekarkeun basa ngaliwatan sababaraha macem karya tulis jeung kaahlian.
salian liwat karya sastra, usaha ngamekarkeun basa Indonésia ogé dilakukeun ku jurnalis Minang.
salian éta, dina budaya Minangkabau, teu sakabéh kawasan diijinan ngadegkeun imah Gadang, ngan dina kawasan anu geus statusna nagari hungkul, imah adat diijinan diadegkeun.
Baralek dikawitan ku maminang (ngalamar), manjapuik marapulai (ngajemput calon salaki), nepi ka basandiang (resepsi).
bangsa dina tatanan masarakat Minangkabau mangrupa basis ti organisasi sosial sakaligus tempat perang kakawasaan anu fundamental.
harta pusaka teu bisa dijualbeuli jeung teu jadi milik pribadi.
ku kituna unggal sirah kaum bakal lomba keur ngaronjatkeun prestise kaum kulawargana jeung neangan kabeungharan (dagang) sarta nyakolakeun anggota kaum ka tingkat anu pangluhurna.
panghulu atawa biasa anu dibéré gelar kalawan datuk, mangrupa pupuhu kaum kulawarga anu diangkat ku anggota kulawarga keur sakabéh problem kaum.
di dayeuh séjénna, jumlah urang Minangkabau nepi ka 10% atawa leuwih ti sakabéh panduduk dayeuh éta nyaéta Takengon (25,9%), Sigli (25,4%), Tanjung Pinang (20%), Binjai (16,6), Sibolga (16,6%), Sabang (15,9%), Gunungsitoli (14,5%), Tanjung Balai (13,9%), Medan (13,5%), Padang Sidempuan (13,3%), Palembang (10%), sarta Jakarta (10%).
mahasiswa Minangkabau ogé loba nu ka Eropa, salian ka Timur Tengah.
maranéhna bakal ngalakukeun palawanan kalawan kakuatan fisik, mung lamun teu mampuh maranéhna leuwih milih angkat ninggalkeun kampungna.
salian novel karya Hamka, novel karya Marah Rusli, Siti Nurbaya jeung Salah Asuhanna Abdul Moeis ogé nyaritakeun carita rantau Minang.
salian ngajabat gubernur Sumatera Tengah atawa Sumatera Barat, urang-urang Minangkabau ogé diuk salaku gubernur di Indonésia.
Pari jeung Partai Murba diadegkeun ku Tan Malaka, Partai Sosialis Indonésia ku Sutan Sjahrir, PNI Baru ku Mohammad Hatta, Masyumi ku Mohammad Natsir, Perti ku Sulaiman ar-Rasuli, jeung Persatuan Muslim Indonésia ku Rasuna Said.
Marah Rusli, Abdul Muis, Idrus, Hamka, jeung A.A Navis boga karya ngaliwatan panulisan novel.
Chairil Anwar jeung Taufik Ismail karyana dipikawanoh liwat panulisan sajak.
di Indonésia jeung Malaysia, disagigireun urang Tionghoa, urang Minang kawentar salaku pangusaha nu punjul.
Saha waé nu teu pernah nyoba ngarantau, ku kituna manéhna sok dihina ku babaturanna.
hal ieu nu jadi sabab lalaki Minang milih ngarantau.
teu ngan saukur alesan ngilu lalaki, ngan hayang pisan dagang, napakan karier jeung ngalanjutkeun pendidikan.
nurutkeun Rudolf Mrazek, sosiolog Walanda, aya dua tipologi budaya Minang, nyaéta dinamisme jeung anti parokialisme ngalahirkeun jiwa merdika, kosmopolitan, egaliter, jeung wawasan nu jembar.
Sumanget keur ngarobah nasib kalawan nyukcruk élmu jeung kabeungharan, sauyunan jeung wejangan Minang nu nyebutkeun Karatau madang dahulu, babuah babungo alun, marantau bujang dahulu, di rumah paguno balun.
éta nasehat Minang téh hartina leuwih hadé angkat ngarantau tibatan di kampung can aya gunana.
éta nasehat Minang anu ngabalukarkeun lalaki Minang keur angkat ngarantau ti ngora kénéh.
pedaran sanésna ti fenomena ngarantau urang Minang nyaéta tumuwuhna penduduk anu teu kaaping ku sumber daya alam anu bisa diolah.
lamun baheula hasil tatanén jeung ngebon, sumber nu punjul di tempat maranéhna hirup bisa ngahirupan kulawarga, tapi dina mangsa kiwari mah hasil sumber daya alam maranéhna teu cukup keur minuhan kabutuhan hirup babarengan, kusabab kudu dibagi jeung sababaraha kulawarga.
salian ti éta ngarantauna urang Minang ogé dirojong ku mekarna kasempatan anyar kalawan dibukana daerah pakebonan jeung patambangan.
Faktor-faktor ieu anu salajengna ngarojong kana urang Minang kudu angkat ngarantau di nagri batur.
munggaran ngarantau di lemah rantau, biasana maranéhna nganjrek heula di imah dulur atawa sanak anu dianggap salaku induk semang.
salian ti éta, ekonomi masarakat Minangkabau ti baheula geus dirojong ku kamampuan dagang, utamana ngadistribusikeun hasil bumi maranéhna.
kawasan alas Minangkabau, sacara geologis ngabogaan cadangan bahan baku utamana emas, tambaga, timah, seng, merkuri, jeung beusi.
éta sakabéhna bahan baku téh geus bisa diolah ku maranéhna.
nepi ka sebutan suvarnadvipa (pulo emas) anu muncul ti carita sasakala di India sateuacan Masehi, mungkin ogé ngarujuk ka Pulo Sumatera disababkeun ku hal ieu.
padagang ti Jazirah Arab abad ka-9, geus ngalaporkeun yén masarakat di Pulo Sumatera geus ngagunakeun emas dina padaganganna.
salajengna di abad ka-13 dipikanyaho aya raja di Sumatera anu ngagunakeun mahkota emas.
Tomé Pires di abad ka-16 nyebutkeun yén emas anu didagangkeun di Malaka, apnchur (Barus), Tico (Tiku) jeung Priaman (Pariaman), asalna ti kawasan alas Minangkabau.
disebutkeun ogé kawasan Indragiri di sehiliran Batang Kuantan di basisir wétan Sumatera, mangrupa puseur palabuan ti raja Minangkabau.
dina prasasti anu ditinggalkeun ku Adityawarman disebatkeun yén anjeunna nyaéta pangawasa bumi emas.
hal ieu jadi hiji sabab anu ngarojong Walanda ngawangun palabuan di Padang jeung nepi abad ka-17 Walanda masih nyebut "nu ngawasa emas" ka raja Karajaan Pagaruyung.
salajengna meunang Thomas Diaz keur nalungtik hal éta, ti laporanna manéhna asup ka alas Minangkabau ti basisir wétan Sumatera jeung manéhna papanggih jeung saurang raja Minangkabau nalika éta (Rajo Buo), jeung raja éta nyebutkeun yén salasahiji pagawéan masarakatna nyaéta ngadulang emas.
salian ti éta, ti catetan ahli geologi Walanda, dina sahiliran Batanghari ditempo 42 sésa penambangan emas anu jerona leuwih ti 60 meter.
Raffles kacatat salaku jéléma Eropa kahiji anu lébét ka Pagaruyung liwat basisir kulon Sumatera.
sababaraha perang ogé nimbulkeun ombak pindahna masarakat Minangkabau utamana ti daérah konflik, sanggeus perang Padri.
anu kahiji muncul gerakan barontak ti Batipuh nentang "tanam paksa" Walanda, disusul barontak Siti Manggopoh nangtang Belasting jeung gerakan komunis taun 1926-1927.
sanggeus kamerdikaan muncul PRRI nu ogé nyababkeun munculna eksodus gedé-gedéan masarakat Minangkabau ka daérah séjén.
ti sababaraha perang ieu, nembongkeun yén masarakat Minang nu teu resep panindasan.
dumasar carita tungturunan ti sesepuhna urang sakai nyebutkeun yén maranéhna asalna ti Pagaruyung.
urang Kubu nyebutkeun yén urang ti Pagaruyung nyaéta dulurna.
Kamungkinan masarakat kaasing ieu kaasup masarakat Minang nu ngalakukeun resistansi kalawan ninggalkeun kampung maranéhna sabab teu daék narima parobahan di nagri manéhna.
de Stuers sateuacanna ogé ngalaporkeun yén masarakat Padangsche Bovenlanden kacida beda jeung masarakat di Jawa.
di Pagaruyung manéhna nyaksian masarakatna percaya diri jeung teu minder ka urang Eropa.
manéhna ngarasakeun sorangan, panduduk lokal nu liliwatan dihareupeunna tampa meunang kaistimewaan, malihan aya panduduk nu ménta udud, sarta ménta seuneu keur éta udud.
fenomena ngarantau dina masarakat Minangkabau, loba jadi inspirasi seniman.
Hamka, dina novelna Merantau ke Deli, carita ngeunaan pangalaman hirup ngarantau Minang ka Deli sarta nikah jeung awéwé Jawa.
novelna nu séjén nyaéta Tenggelamnya Kapal Van der Wijck ogé carita ngeunaan anak rantau Minang nu balik ka kampungna.
di kampung, manéhna meunang bangbaluh ti masarakat Minang nu mangrupa induk bakona sorangan.
novel Negeri 5 Menara karya Ahmad Fuadi, nyaritakeun parantau Minang nu diajar di Pasantren Jawa nu ahirna jadi urang nu sukses.
dina wangun nu béda, liwat karyana nu judulna Kemarau, A.A Navis ngajak masarakat Minang keur ngawangun kampungna nu loba ditinggalkeun ku nu ngarantau.
novel nu carita ngeunaan ngarantau Minang éta, biasana eusina kritik sosial panulis ka adat budaya Minang nu kolot jeung katinggaleun.
maranéhna didamél dina sababaraha macem profesi jeung kaahlian, diantarana salaku politisi, panulis, ulama, pangajar, jurnalis, jeung padagang.
dumasar jumlah populasi nu relatif leutik (2,7% ti panduduk Indonésia), Minangkabau mangrupa salasahiji bangsa nu suksés jeung loba urang Minang nu geus kahontal.
Majalah Tempo dina edisi husus di taun 2000 nyatet yén 6 ti 10 tokoh penting Indonésia di abad ka-20 mangrupa urang Minang.
tilu ti opat urang nu ngadegkeun Republik Indonésia nyaéta putra-putra Minangkabau.
di abad ka-14 urang Minang ngalakukeun migrasi ka Negeri Sembilan, Malaysia jeung ngangkat raja keur nagri anyar éta ti kaum maranéhna.
raja Melewar mangrupa raja munggaran Negeri Sembilan nu diangkat di taun 1773.
di tungtung abad ka-16, ulama Minangkabau Dato Ri Bandang, Dato Ri Patimang, jeung Dato Ri Tiro, nyebarkeun Islam di Indonésia timur jeung ngaislamkeun Karajaan Gowa.
sanggeus huru-hara di Kasultanan Johor, di taun 1723 putra Karajaan Pangaruyung nu gelarna Sultan Abdul Jalil Rahmad Syah I nu sateuacanna ogé mangrupa Sultan Johor ngadegkeun Karajaan Siak di daratan Riau.
kadatangan reformis Muslim nu nungtut élmu di Kairo jeung Mekkah mangaruhan sistim atikan di Minangkabau.
sakola Islam modern Sumatera Thawalib jeung Diniyah Putri loba ngalahirkeun aktivis anu loba boga peran dina proses kamerdikaan, antarana A.R Sutan Mansur, Siradjuddin Abbas, jeung Djamaluddin Tamin.
dina periode 1920 - 1960, loba politisi Indonésia nu boga pangaruh anu asalna ti ranah Minangkabau.
jadi salasahiji motor pajoangan kamerdikaan Asia, di taun 1923 Tan Malaka kapilih jadi wakil Komunis Internasional keur wilayah Asia Tenggara.
politisi Minang séjénna Muhammad Yamin, jadi pelopor Sumpah Pemuda nu ngahijikeun sakabéh rakyat Hindia-Walanda.
sanggeus kamerdikaan, opat urang Minangkabau diuk salaku perdana menteri (Sutan Syahrir, Mohammad Hatta, Abdul Halim, jeung Muhammad Natsir), saurang presiden (Assaat), saurang salaku wakil presiden (Mohammad Hatta), saurang jadi pamingpin parlemen (Chaerul Saleh), jeung sababaraha jadi menteri, diantarana nu cukup kawentar nyaéta Azwar Anas, Fahmi Idris, jeung Emil Salim.
Minangkabau, salasahiji ti dua etnis salian etnis Jawa, nu ngabogaan wakil ti unggal kabinet pamaréntahan Indonésia.
Nur Sutan Iskandar novelis Minang séjénna, kacatet salaku panulis novel Indonésia nu pang produktipna.
Sutan Takdir Alisjahbana, novelis sakaligus ahli tata basa, ngalakukeun modernisasi basa Indonésia nepi bisa jadi basa persatuan nasional.
salian Abdul Rivai anu disebut salaku Perintis Pers Indonésia, kacatet ogé Rohana Kudus nu medalkeun Sunting Melayu, jadi wartawan sakaligus nu boga koran awéwé munggaran di Indonésia.
Arizal jadi sutradara jeung produser film nu panglobana ngahasilkeun karya.
Sakurang-kurangna aya 52 film jeung 8 sinetron dina 1.196 episode anu geus dihasilkeun ku manéhna.
Film-film karya sineas Minang, saperti Lewat Djam Malam, Gita Cinta dari SMA, Naga Bonar, Pintar Pintar Bodoh, jeung Maju Kena Mundur Kena, jadi film panghadéna nu loba ditongton.
seniman séjénna nyaéta ratu kuis Ani Sumadi, jadi pelopor dunya kuis di Indonésia.
Karya-karya manéhna diantarana kuis Berpacu Dalam Melodi, Gita Remaja, Siapa Dia, jeung Tak Tik Boom jadi salasahiji acara favorit kulawarga Indonésia.
di sagigireun maranéhna, Soekarno M. Noer sarta putrana Rano Karno, mungkin jadi pagawé hiburan pangsuksesna di Indonésia, salaku aktor jeung sutradara film.
di taun 1993, Karno's Film usaha film bogana kulawarga Soekarno, nyieun film seri kalawan peringkat pangluhurna sapanjang sajarah film Indonésia Si Doel Anak Sekolahan.
di nagri Walanda, Roestam Effendi nu ngawakilan Partai Komunis Walanda, jadi hiji-hijina urang Indonésia nu kungsi diuk salaku anggota parlemen.
di Arab Saudi, ngan aya Ahmad Khatib Al-Minangkabawi, urang non-Arab nu kungsi jadi imam besar Masjidil Haram, Mekkah.
salian ti suku Minang, aya suku Sunda anu nyicingan beulah kulon pulo Jawa.
Waktu anyaran diwangun, pakarangan hareup anu sakitu legana dipelakan ku mangpirang-pirang kekembangan.
Dina taun 1818 didatangkeun sato uncal (Axis axis) ti Asia daratan nu nepi ka kiwari nyampak lalumpatan di pakarangan istana jeung remen diparaban ku nu ngahaja nganjang ka dinya, utamana mah pas poéan peré saperti Saptu jeung Minggu.
Kiwari sato uncal téh jumlahna kira-kira geus aya 800-an uncal.
Buitenzorg atawa bisa disebut ogé pasanggrahan kungsi ngalaman sababaraha kali dirénovasi nepi ngajadi paleis (istana).
Dina taun 1801 ku Gupernur Jénderal Daendels dijadikeun puseur pamaréntahan Hindia Walanda.
Hal ieu disusul ku besluit (surat putusan) ti Ratu Walanda dina taun 1870 anu netepkeun gupernur jénderal kudu cicing di paleis Buitenzorg.
Ku ayana paleis katut'sLands plantentuin atawa Kebon Raya téa, atuh ngaran Buitenzorg kamashur ka mana mendi nepi ka mancanagara.
Le Compte du Beauvoir, urang Perancis nu kungsi datang ka tempat ieu taun 1868, nyaruakeun kaagréngan paleis téh jeung istana Versailles nu aya di Paris.
Ari ku Arthur Keiyser nu asalna ti Amérika mah disebutna ogé The Washington of Java, alatan paleis téh sarupa jeung Gedong Bodas (Capitol) nu aya di Washington DC.
Kitu deui ku Lindenborn, urang Walanda nu sindang taun 1927, nyebutkeun yén Buitenzorg téh minangka Den Hag-na Hindia Wlanda.
Gupernur Jénderal panungtung nu nyicingan paleis, nyaéta A.M.I. Tjarda van Srarkenborgh Statchouwer dina taun 1942.
Sawaktu zaman Jepang, paleis téh diubrak-abrik ku tentara Jepun.
Barang-barang nu tina beusi dijarah, diringkid ka nagarana, dilebur pikeun nyieun bedil jeung mariem.
Ngan aya hiji banda nu teu diringkid ku bala tentara Jepang téh, nyaéta “eunteung sarébu”.
Dina zaman révolusi, bulan Séptémber 1945, sabenerna paleis téh kungsi direbut ku para pamuda, ngan ku alpukahna Sutan Sjahrir, para pamuda téh ngéléhan nepi ka paleis dipasrahkeun deui ka tentara Inggris.
Satuluyna ahir taun 1949 sabadana pamaréntah Walanda nyerahkeun kadaulatan ka pamaréntah Indonésia, paleis mimiti dicicingan ku Présidén RI nu munggaran.
Ti harita, paleis téh salin ngaran jadi Istana Bogor sakaligus jadi tetenger kota Bogor.
Sagédéngeun ayana parobahan dina adeganana, banda koléksi nu jadi pangeusi jeung papaésna ogé kacida nambahanana.
Kiwari koléksi patung di sabudeureun istana teu kurang ti 360 patung.
Salasahijina nyaéta patung Si Dénok nu dijieun ku Trubus nu aya di taman pipireun istana.
Si Dénok bisa disebut produk dalam negeri, sedengkeun réréana mah patung-patung nu jadi koléksi istana Bogor téh daratangna ti mancanagara.
Kitu ogé lukisan nu jadi papaés di dingding istana nu jumlahna aya kira 450 lukisan.
éta lukisan téh loba nu mangrupa karya masterpiece, boh hasil karya palukis negeri sorangan, kayaning Radén Saléh, Affandi, jeung Basuki Abdullah, ogé palukis ti negeri deungeun.
Loba kajadian penting nu setting-na téh di istana Bogor, saperti Konferénsi Bogor taun 1954 (saméméh KAA Bandung 1955), kajadian Supersemar 1966, Konferénsi APEC 1994, sawala ulama ti 50 nagara taun 2007, jeung anu sanésna.
Dina raraga miéling poé ngadegna Kota Bogor, biasana sok diayakeun open house ka tetenger Kota Bogor ieu, nu jadi kasempetan pikeun warga masarakat ningali kaagréngan, dangiang, tur sajarah panjangna paleis nu kakoncara ieu.
Executive Director The International Union Against Tuberculosis and Lung Disease (IUATLD) Dr Nils Billo, sacara husus datang ka Balékota Bogor, Rebo (2 / 9).
Ngawakilan lembagana, inyana ngaprésiasi sarta ngahaturkeun layang pangajén ka Walikota Bogor Diani Budiarto, kana usahana ngawujudkeun kota Bogor ngajadi daérah tanpa haseup roko.
Dina siaran pérs nu dilansir ku Humas Pamko Bogor, Nils Billo datang ka Balékota dibaturan ku Director of the Union of South East Asia IUATLD Nevin Wilson, jeung Technical Director of the Union of Indonesia IUATLD Tara Sing Bahm.
Numutkeun Billo, upaya daria kota Bogor ngawujudkeun daérah tanpa haseup roko baris jadi conto positif, ogé bisa ditiru ku pamaréntah daérah lainna di Indonésia.
Masarakat kudu dibéré kasadaran ngeunaan bahaya ngudud pikeun kaséhatan.
Ogé dibéré kasadaran yén industri roko téh dikawasaan ku nagara maju, nu saenyana néangan konsumén di nagara-nagara berkembang saperti Indonésia.
“Industri udud meunang untung gedé téh ti masarakat miskin nu ngaroko,” ceuk Nils Billo.
Nurutkeun Billo, masarakat nu ngaroko lila-kalilaan bakal ngalaman karugian boh sacara ékonomi boh kaséhatanana.
Jeung deui ngudud téh sasatna mah ngan nguntungkeun industri roko di nagara maju saperti Amérika Sarikat.
Pakait kana hal ieu, Walikota Bogor Diani Budiarto ngajelaskeun, usaha kota Bogor ngawujudkeun daérah tanpa haseup roko dimimitian taun 2004.
Pikeun papayung hukumna, dimimitian ti Surat Édaran Walikota, dituluykeun ku SK Walikota, sarta disusul ku Perda Ketertiban Umum anu dijerona ngamuat aturan Daérah Bébas Haseup Roko.
“Danget ieu keur digodog Perda Khusus Daérah Tanpa Roko,” ungkabna.
Diani Budiarto jangji baris terus digawé kalayan daria sarta soson-soson keur ngawujudkeun Kota Bogor Daérah Tanpa Haseup Roko.
Inyana ogé ngajelaskeun moal mapanjangkeun izin réklameu roko nu kalolobana mah izinna béak taun 2010.
Pada di luhur mangrupakeun bubuka tina naskah Carita Pantun Bogor (CPB) lalakon Ngahyangna Pajajaran.
Naon anu dimaksud dina tulisan di luhur sigana kiwari geus kabuktian.
Réa carita pantun nu geus ditulis tur dibukukeun.
Di antara carita pantun nu geus ditulis, aya sababaraha lalakon nu asalna ti wewengkon Bogor anu dikenal sabagé CPB.
CPB ieu nujul kana carita pantun anu ditulis ku Aki Baju Rambéng taun 1908, anu saterusna diturunkeun tur dipiroséa ku Rakéan Minda Kalangan alias Muhtar Kala.
Sakumaha anu dijéntrékeun dina bagian pangjajap carita Dadap Malang Sisi Tjimandiri, naskah catetan asli ti Aki Baju Rambéng téh geus paroréang baloléas.
Geus hararésé dibacana sok sanajan tulisanana mah maké aksara latén.
Jigana ku Rakéan Minda Kalangan naskah CPB ieu disalin deui sangkan bisa dibaca leuwih merenah.
Sawatara judul lalakon kungsi dimuat dina majalah Sunda taun 60-an.
Malah mah salasahiji lalakon CPB anu judulna Dadap Malang Sisi Tjimandiri (DMST) medal ngajadi buku taun 1964.
Taun 1965 Moh. Amir Sutarga ngawawarkeun, aya tujuh lalakon pantun Bogor nu kakumpulkeun.
Satujuhna téh, nyaéta Ngadegna Pajajaran, Ngahyangna Pajajaran, DMST, Kujang di Hanjuang Siang, Lawang Sakéténg ka Lebak Cawéné, Rakéan Mulang ka Kahiangan, jeung Sunda Panglokatan.
Kabéh dieunakeun, sawatara judul naskah CPB sumebar di masarakat dina bentuk kopifotona.
Anu kungsi kacatet salian lalakon Ngahyangna Pajajaran jeung DMST, nyaéta lalakon: Ronggéng Tujuh Kalasirna, Pakujajar di Lawanggintung, Ngadegna Nagara Pajajaran, Pakujajar Beukah Kembang, jeung Raja Pandita Barat Maya di Ranca Maya.
Koléksi CPB panglengkepna dipiboga ku Anis Djatisunda.
Salian ti tujuh lalakon di luhur, inyana ogé nyimpen naskah CPB anu judulna: Disaeurna Talaga Rancah Maya, Lawang Sakéténg ka Lebak Cawéné, Tunggul Kawung Bijil Sirung, jeung Perang Sunda Panglokatan.
Sedengkeun lalakon Ngahyangna Pajajaran, dina koléksi budayawan asal Sukabumi ieu maké judul Pajajaran Seuren Papan.
Sok sanajan nu miboga naskah CPB ieu henteu saeutik, tapi nu wani ngébréhkeun eusina sacara saujratna mah masih kénéh barang langka.
Kituna téh meureun ku sabab naskah CPB mah eusina gampang ngodang kontrovérsi DMST nu geus dibukukeun téa.
Sanggeus lila diceungceum dina pabetekan, rupana aya ogé nu hayang némbongkeun CPB ka balaréa, tangtuna pikeun ngeuyeuban dunya sastra Sunda.
Ngaliwatan milis (susuratan via surat éléktronik di internét) Ki Sunda, Roza Rahmadjasa Mintaredja (55) atawa sok dilandih Kang Oca ngalungkeun CPB ka sakumna anggota milis.
Kang Oca anu nampa naskah CPB ieu ti Endang Kosasih di Bogor taun 1999, mitembeyan neruskeun ka milis Ki sunda (10 / 2).
Teu tanggung-tanggung nu dialungkeun ogé lalakon Ngahyangna Pajajaran, hiji lalakon anu kaitung penting di jagat pantun Bogor mah.
sabagé gambaran, Saléh Danasasmita (suwargi) dina ngajujut poé lahir Bogor kungsi maké katerangan ti lalakon pantun ieu, utamana ngeunaan upacara gurubumi jeung upacara kuwérabakti nu unggal taun dilakukeun di Pakuan.
Dina prak-prakan ngawawarkeun ka anggota milis, Kang Oca henteu sorangan.
Inyana dibantuan ku Bah Willy, anggota milis lianna.
Duaanana piligenti ngémbarkeun lalakon Ngahyangna Pajajaran ka milis Ki sunda nepi ka 22 kali postingan.
Malah henteu ngan nepi ka dinya, ku Bah Willy naskah CPB ieu ogé diébréhkeun ka dua milis Sunda lianna, nyaéta milis Urang Sunda (Kusnét) jeung milis Baraya Sunda.
anggota milis anu lolobana mah langka maca carita pantun, kana modél CPB mah singhoréng pada raresepeun.
Utamana kana basana nu reumbeuy ku basa wewengkon pakulonan jeung kekecapanana anu rada garihal.
Sapertina anggota milis teu pati paduli kana jalan carita anu béda pisan jeung carita anu geus biasa jadi kacapangan.
Anggota milis sigana geus papada ma'lum yén jalan carita mah geus jadi hak “prérogatifna” juru patun.
Anu penting pikeun anggota milis mah, naon anu dialungkeun ku Kang Oca jeung Bah Willy téh bisa nambahan pangaweruh maranéhna dina sual sastra Sunda, komo bari loba bagian dina carita ieu anu pikaseurieun.
Ngan hanjakalna harepan para anggota milis anu hayang buru-buru réngsé maca lalakon carita ieu, jigana moal waka katedunan, sabab sambungan carita téh can dialungkeun deui ku nu boga alpukahna.
Meureun Kang Oca keur sibuk migawé pagawéan séjén.
Wayahna waé gantung bacaeun saheulaan mah!
Pamaréntah Kota Bogor baris narékahan medalna Peraturan Daerah (perda) ngeunaan miroséa wangunan atawa lingkungan cagar budaya.
Hal ieu diperlukeun pikeun ngungkulan perkembangan pangwangunan di Kota Bogor anu pohara gancangna.
Lamun henteu sagancangna dipangnyieunkeun aturan atawa payung hukum pikeun nangtayungan barang-barang cagar budaya, “dihawatirkeun barang-barang cagar budaya anu ngabogaan niléy sajarah di mangsa baheula baris punah,” jéntré Kapala Dines Kabudayaan jeung Pariwisata (Disbudpar) Kota Bogor Adé Syarif Hidayat dina acara Workshop Pembinaan dan Pelestarian budaya sarta Sajarah Daerah di Wisma Warung Kondang Jalan dr. Sumeru Kota Bogor, Kemis (18 / 11 / 2009).
Diaku ku Adé, pangwangunan di Kota Bogor ayeuna keur meujeuhna mahabu sarta nyababkeun parobahan anu gancang.
Ku kituna mangaruhan pisan kana karopéana wangunan, situs, jeung lingkungan cagar budaya.
Sajauh ieu, sambung Adé, usaha ngaropéa tinggalan sajarah jeung budaya anu geus dipigawé ku Disbudpar kakara sawates invéntarisasi jeung pendataaan, nyieun buku, panalungtikan, seminar katut pameran, sarta kagiatan workshop.
Dijelaskeun, di Jawa Barat payung hukum miroséa sarta ngariksa barang cagar budaya ngarujuk ka Aturan Daérah Nomér 7 Taun 2003 ngeunaan ngokolakeun kabudayaan di Jawa Barat.
Mulasara situs, kawasan jeung barang cagar budaya di Kota Bogor beuki kuat kalayan ayana kaputusan Menteri Kebudayaaan jeung Pariwisata RI nomer PM. 25 / PW. 007 MKP / 2007 tanggal 26 Maret 2007 ngeunaan Panetapan Situs jeung Wangunan Tinggalan Sajarah di Kota Bogor minangka Barang Cagar Budaya (BCB).
Saterusna Adé ngungkabkeun, barang–barang cagar budaya henteu usik masih Loba kénéh nangtung di Kota Bogor bisa ditepungan di kawasan Bogor Tengah bagunan model indis, tinggalan mangsa Kolonial.
Sacara umum, kasampak kénéh wangunan tinggalan Walanda nangtung di sapanjang Jalan Ahmad Yani, Sudirman, Juanda, Suryakencana, Siliwangi nepi ka Sukasari.
Sajaba ti éta, terusna, di sawatara wewengkon séjénna kawas di Kalurahan Sempur, Babakan, sapanjang jalan Raya Pajajaran nepi ka Kampus IPB Baranangsiang loba nangtung wangunan nu modélna tropis lokal, internasional, sarta art deco.
Di kawasan Bogor Selatan loba dipanggihan tinggalan sajarah mangrupa situs-situs sarta kawasan anu patali jeung sajarah mangsa karajaan Pakuan Pajajaran.
Sajaba ti éta aya wangunan imah antik paduan indis jeung étnis Arab, hususna di Kalurahan Empang, kaasup masjid jeung astana karamat.
Di Bogor Barat loba ditepungan wangunan modél arsitéktur indis, antara lain Pusat Panalungtikan Kahutanan.
Pakait jeung sajarah Walanda, sambung Adé, nyaéta ayana kahadiran Gubernur Herman Willem Daendels jeung proyék Jalan Raya Pos.
Jalan ieu ngaliwatan jalan Raya Bogor - Ciluar - Cibuluh nepi ka asup jalan Ir.H Juanda, Suryakencana, Sukasari nepi ka nuju arah Punclut - Cianjur.
“Loba kénéh deui wangunan-wangunan tinggalan sajarah mangsa katukang anu sumebar di 6 kecamatan Kota Bogor anu perlu dipulasara,” pungkasna.
Di jaman sarwa digital cara kiwari, pangaruh ti luar kana kabudayaan urang karasa kacida mahabuna.
Basa indung salaku salasahiji unsur budaya geus mimiti ditaringgaleun ku panyaturna.
Kajadian ieu henteu ngan lumaku di perkotaan wungkul, tapi ogé geus nyosok jero ka daérah pasisian.
Réa basa indung di sakuliah Nusantara anu keur nyanghareupan ancaman kapunahan.
Teu saeutik basa daérah anu ngan dipaké ku kurang ti sarébu jalma deui.
Leungitna basa-basa étnik di nagara urang sigana moal bisa disingkahan, lamun teu aya upaya keur mulasarana.
Hal nu sarua ogé tumiba kana aksara daérahna.
Malah kaayaanana leuwih piwatireun batan basa indungna.
Aksara daérah atawa aksara étnik di Nusantara mah geus nungtutan laleungitan kusabab geus teu diparaké deui, kasilih ku aksara latén.
Ngan aya sababaraha aksara étnik anu tetep digunakeun nepi ka kiwari, di antarana aksara Bali.
Aksara ieu ku urang Bali masih kénéh ditulis dina daun lontar cara karuhunna mangsa baheula.
Saluyu jeung kamajuan widang téknologi jeung Informasi, aksara-aksara daérah anu masih kénéh dipulasara ku ahli warisna diropéa deui sangkan bisa ditulis dina komputer.
Tilu aksara daérah di Indonésia, nyaéta aksara Bugis, Bali, jeung Rejang malah geus leuwih ti heula distandardisasi maké program Unicode, sahingga geus diaku sacara internasional.
Aksara Sunda, minangka simbul sora dina wangun tulisan pikeun nuliskeun basa Sunda, jadi aksara étnik anu ka-opat di Indonésia nu geus distandardisasi ku program Unicode.
Hal ieu kabuktian ku geus diayakeunana acara Gelaring (launching) Unicode Aksara Sunda di Aula Sanusi Hardjadinata, Universitas Padjadjaran Bandung (20 / 10) anu dihadiran langsung ku Michael Everson salaku wawakil ti Konsorsium Unicode Internasional.
Nurutkeun Iverson, standar ngidinan téks sarta simbul tulisan ditampilkeun sacara konsistén ku komputer.
Ngan saukur ku cara nuliskeun kecap nu tangtu, saterusna program ieu narjamahkeun ka aksara Sunda.
Tujuanana, sajaba ngajadikeun gampang maca naskah aksara Sunda, manéhna miharep ogé program ieu bisa nyieun masarakat Sunda beuki akrab jeung mindeng ngagunakeunana.
Tapi, anu pangpentingna ti ieu kabéh, masarakat beuki mindeng maké aksara Sunda.
“Bisa dimimitian ngaliwatan ngaran jalan, disain kaos komérsial, atawa kartu ngaran jeung kartu bisnis,” tambahna ngajelaskeun.
Acara anu dihadiran ku para pajabat pamaréntah daérah Jawa Barat, para akademisi, budayawan, sastrawan, katut para guru wawakil ti kota / kabupatén sa-Jawa Barat ieu, sakaligus ogé mitembeyan médalna buku “Diréktori Aksara Sunda Untuk Unicode”.
Buku ieu dibabagikeun ka para hadirin harita kénéh.
Ngaliwatan milis Kusnét jeung Ki Sunda, Pupuhu Tim Palaksana Program Unicode pikeun Aksara Sunda, Oman Abdurahman ngajelaskeun, ieu kagiatan minangka acara pamungkas tina tilu acara dina taun 2008 ieu nu patali jeung Unicode Aksara Sunda.
Saméméhna, bulan Méi 2008 ngayakeun seminar “Standardisasi Aksara Sunda pikeun Unicode”.
Dituluykeun nyarungsum buku “Diréktori Aksara Sunda Untuk Unicode”.
“Alhamdulillah, sok sanajan kumaha waé hasilna, tangtos ari sampurna mah henteu alias masih kénéh seueur kakirang, anu tilu acara téa, sadayana tos kahontal,” imbuhna.
Oman ogé ngaharepkeun sangkan miara aksara Sunda henteu eureun ngan nepi diaku ku Unicode atawa nerbitkeun buku panduan.
Alesanana, lamun henteu dipaké dina sapopoé, program ieu baris kaleungitan tujuan awalna.
Salasaurang anggota Tim Program Unicode pikeun Aksara Sunda, anu ogé ngamimitian nyieun program keur aksara Sunda, Dian Trésna Nugraha, ngajelaskeun masih aya hal anu kudu disampurnakeun ti program ieu.
Pikeun jangka pondok, pihakna baris migawé standardisasi jeung implementasi pola pasangan dina hurup Sunda.
Contona, dina pola pasangan anu tacan distandardisasi, kawas “sy” atawa“ kh”.
Sajaba ti éta, baris dipigawé ogé standardisasi hurup anu tacan asup.
Ayeuna kakara 53 aksara Sunda anu geus asup dina program ieu.
Sabenerna, aksara Sunda anu aturanana geus aya réngkolna dina Perda No. 5 taun 2003 ieu, geus dikeureuyeuh komputerisasina ku Dian ti taun 2004 kénéh.
Harita, idéna mah mucunghul ti para anggota milis Kusnét (Komunitas Urang Sunda di Internét) anu hayang bisa nulis aksara Sunda di komputer.
Kakara taun 2006 slot Unicode 5.1-na bisa dijieun ku Dian téh.
Rébuan umat Islam minuhan wewengkon Empang Bogor Selatan Kota Bogor, Salasa (9 / 3) peuting.
Jul-jolna umat Islam anu datang ti sagala wewengkon di tanah air pikeun ngaluuhan Maulid Nabi Muhammad SAW di Masjid Keramat An Nur, sarta haul Habib Abdullah Bin Mukhsin Alatas.
Habib Abdullah, mangrupa wali Qutub diyakini minangka incu turunan katilu puluh genep Nabi Muhammad SAW.
Habib Abdullah Bin Mukhsin Alatas asalna ti Yaman, hiji nagara di palebah tenggara Saudi Arabia.
Anjeunna dilahirkan di Kampung Khuraidah Hadramaut dina bulan Désémber taun 1859.
Sawaktu hirupna Habib Abdulah ngalalana ka sagala rupa bagean dunya pikeun nyebarkeun ageman Islam, nepi ka pamustunganana cicing di Bogor nepi ka ahir hayatnya.
Habib Abdullah dimakamkan di Kompleks Masjid Keramat An Nur Empang.
Acara Maulid Nabi Muhammad SAW di wewengkon Empang rame pisan sarta khidmat.
Dimimitian kalayan Shalawat Nabi, sajarah riwayat Nabi nepi ka ceramah sajumlah ajengan sarta habib nepi ka waktu anu ditunggu nyaéta waktu warga dihaturan ngarasakeun hidangan anu sadia sawaregna.
Menuna bisa disebut istimiwa, nyaéta hidangan sangu kebuli has racikan Arab.
Di jero sangu kebuli ieu teu poho diselipkan daging embé ngora anu éstuning pikabitaeun.
Ratusan embé dipeuncit panitia pikeun acara dahar sangu kebuli babarengan ieu.
Sajumlah pajabat hadir dina peringatan Maulid antara séjén Staf ahli Gubernur Jawa Barat Tubagus Khusni Tamrin, Danrem 061 Suryakencana Kol. Inf. Agus Sutomo, Wawakil Walikota Bogor Achmad Ru’yat sarta sajumlah Muspida Kota Bogor séjénna.
Peringatan Maulid Nabi Muhammad SAW, sarta Haul Habib Abdullah Bin Mukhsin Alatas ieu mangrupa talari taunan warga turunan Arab di Kampung Empang Bogor, Jawa Barat.
Acara ieu ogé sakaligus jadi ajang silaturahmi antar sasama umat Islam.
Saeutikna 500 seniman anu kagabung dina sanggar-sanggar seni di Kota Bogor mintonkeun pangabisana dina Féstival Kemasan Seni Pertunjukan anu dilaksanakeun di Gedong Kemuning Gading Bogor salila dua poé Saptu jeung Minggu (14 - 15 / 11).
Sagala rupa kréasi dipintonkeun dina féstival ieu ku para seniman anu kagabung dina sanggar-sanggar seni di Kota Bogor.
Sahenteuna, dina dua poé pagelaran geus nyedot masarakat kaasup para pelajar anu ngahaja ku sakolana diarahkeun pikeun nyaksian pintonan ieu.
Alusna deui, féstival téh teu ngan disaksian ku masarakat kota Bogor wungkul, tapi ogé meunang perhatian ti finalis Putri Indonésia taun 2009 Zukhriatul Hafiza anu ngahaja datang ka Kota Bogor dina waktu bubuka.
Komo, dina poé kadua hadir wakil duta besar Walanda pikeun Indonésia Annemieke Ruigrok.
Kapala Dines Kabudayaan jeung Pariwisata (Disbudpar) Kota Bogor H. Adé Sarif Hidayat salaku nu ngayakeun féstival ngaharepkeun, yén kagiatan féstival ieu baris jadi agénda taunan di Kota Bogor.
“Ka hareupna urang ngaharepkeun féstival baris jadi agénda sa-Jawa Barat,” sanggem Adé.
Adé ogé nyebutkeun, kagiatan ieu diayakeun dina usaha ngamumulé sakaligus ngamekarkeun karya seni para seniman sakaligus jadi wadah keur patukeur pangalaman di antara sanggar-sanggar seni anu aya di Kota Bogor.
“Urang ngaharepkeun ka hareupna sanggar-sanggar seni anu aya di Kota Bogor henteu ngan sawates jadi pintonan, tapi baris ngabogaan niléy leuwih, hartina ngabogaan niléy jual pikeun ngarojong dunya pariwisata di Kota Bogor”.
Sajaba ti éta, numutkeun Adé ku ayana féstival ieu dipiharep baris ngamotivasi para panata tari jeung seni, pikeun leuwih ngaronjatkeun produktivitas, sarta kréativitasna ku kituna baris bisa ngajak masarakat Kota Bogor kana ngajénan jeung ngahargaan seni anu aya di Kota Bogor.
Nurutkeun Adé, lumangsungna kagiatan salila dua poé éta dibagi dua, pikeun poé kahiji bentukna féstival anu diiluan 13 sanggar seni sarta poé kadua pagelaran anu mintonkeun 6 sanggar seni.
Minangka wangun aprésiasi ti Pamaréntah Kota Bogor pikeun sanggar–sanggar anu diniléy pintonana pangalusna meunang pangajén ti Walikota Bogor.
Pikeun pinunjul naskah pangalusna dihontal ku sanggar Edas, Artistik sanggar Getar Pakuan, Karawitan sanggar Wangwangan Budaya, Koréografi sanggar Obor Sakti, sarta penyutraan pangalusna dihontal sanggar Edas.
Sigana kawasan Gunung Geulis ka hareupna bakal leuwih “geulis” ku ayana séntra kebon anggrék anu diwangun ku Perhimpunan Anggrék Indonésia (OPPAI).
Teu tanggung-tanggung, PAI nyieun kebon anggrék di Désa Gunung Geulis nu kaasup Kecamatan Sukaraja Kabupatén Bogor ieu salega 12 héktar.
Kebon anggrék Gunung Geulis ieu geus diresmikeun ku pupuhu PAI Mufidah Jusuf Kalla (5 / 8), jeung rencanana bakal jadi tempat keur ngabibitkeun sarta ngabotolkeun tangkal anggrék nepi ka gede.
Ari keur ngamekarkeun kembang anggrékna mah baris diadegkeun kebon husus, masih di Kecamatan Sukaraja kénéh nu legana sarua 12 héktar ogé.
Dipiharep, ku ayana kebon bibit anggrék ieu bisa nyumponan pangabutuh bibit anggrek keur patani anggrék lokal.
Salila ieu, lolobana mah bibit anggrék téh diimpor ti Taiwan.
Numutkeun Mufidah Jusuf Kalla, di kebon anggrék ieu bisa dilakukeun kawin-silang antara bibit-bibit anggrék boh nu aya di Indonésia, ogé bibit beunang impor, sahingga dipiharep bisa ngahasilkeun bibit anggrék anyar nu kualitasna alus.
Wilayah Gunung Geulis dipandang miboga iklim nu cocog keur tumuwuhna tangkal anggrék nu kawéntar ku kaéndahan kembangna ieu.
Lamun seug ka hareupna Gunung Geulis tinekanan jadi séntra kebon anggrék, tinangtu bisa dijadikeun tempat tujuan wisata.
Hal ieu, tangtuna waé, bisa jadi pangrojong keur program “visit Bogor” nu keur dirarancang ku Pamaréntah Daérah Kabupatén Bogor.
Upacara Séréntaun masarakat Kampung Sindangbarang, Kecamatan Pasir Eurih, Kabupatén Bogor geus dimimitian ti Poé Rebo malem Kemis (13 / 1).
Leunjeuran acara tradisi unggal taun ieu dimimitian ku prosési netepkeun ku jalan ngadua ka Gusti Nu Maha Suci nu dipingpin ku kokolot adat.
Isukna, Poé Kemis, dilakukeun jiarah kubur ka karuhun-karuhun lembur Sindangbarang, kaasup jiarah ka Éyang Parenggong Jaya nu aya di mumunggang Gunung Salak, teu jauh ti Pura Urang Bali.
Poé Jumah, bada salat Jumah dilakukeun upacara ngala cai kukulu di tujuh sumur (mata cai) nu aya di sakuliah lembur.
Ngala cai ieu dilakukeun ku para kokolot lembur, nu saterusna cai téh bakal digunakeun dina upacara nugel munding jeung acara puncak séréntaun nu mangrupa ngasupkeun pare ka leuit.
Poé Saptu ieu (16 / 1) dilakukeun acara Sidekah Kuéh jeung Nugel Munding.
Sidekah Kuéh diayakeun di alun-alun Kampung Budaya Sindangbarang (KBS) nu diiluan ku masarakat lembur kaasup barudak sakola.
Kuéh-kuéh nu diwadahan dina nyiru-nyiru leutik digelar, dijajarkeun di alun-alun, sarta di ruing ku warga lembur.
Sanggeus dimimitian ku ngadua ku kokolot lembur, kuéh-kuéh téh ambring diserbu ku masarakat.
Acara dituluykeun ngarak munding ti KBS ka tempat panugelan di lapangan SD Inpres.
Satuluyna daging munding ieu baris dibabagikeun dina prosési Sidekah Daging.
Poé isuk, Ahad (17 / 1) mangrupa acara puncak upacara Séréntaun.
Baris dilakukeun hélaran barisan rengkong jeung dongdang ti hareupeun Imah Gedong nuju ka alun-alun KBS.
Saterusna pare-paré nu dibawa ku rombongan hélaran baris diasupkeun kana leuit.
Dina poé Ahad (7 / 4 / 13) Tim Panalungtik Gunung Sodong nu dibentuk ku Dines Kabudayaan jeung Pariwisata (Disbudpar) Kabupatén Bogor mutuskeun nyieun kotak kali ékskavasi di puncak Gunung Sodong.
Hal ieu dumasar hasil taun kamari anu nunjukkeun yén di tempat ieu pisan kapanggih sababaraha alat serpih tina batu.
Dua kotak ékskavasi ukuran 2 X 2 méter disiapkeun.
Antara kotak kahiji jeung kotak kadua anggangna 18 méter.
Unggal kotak kali dipigawé saeutikna ku opat urang anu miboga pancén séwang-séwangan.
Aya nu tugasna jadi tukang kali, aya nu jadi juru gambar, juru foto, jeung nu nalingakeun barang timuan.
Dua poé jeput waktu nu dibutuhkeun ku tim panalungtik pikeun nutaskeun prosés ékskavasi ieu.
Jerona taneuh nu dikali di unggal kotakna ngan ukur nepi ka 60 tina beungeut taneuh.
Dieureunan tepi ka 60 cm kusabab lapisan taneuhna geus stéril, geus teu kapanggih deui barang timuanana.
Tina ékskavasi di puncak Gunung Sodong ieu katimu sababaraha barang, di antarana: serpih nu mangrupa serut batu tina bahan andésit, beubeulahan (fragmén) batu tufa, jeung beubeulahan batu obsidian, ogé tatal (beubeulahan laleutik) tina batu andésit.
Kapanggihna serut batu dina panalungtikan ieu mingkin negeskeun dugaan ayana aktivitas manusa zaman buhun di puncak Gunung Sodong.
Hal ieu saluyu jeung hasil panalungtikan saméméhna nu dilakukeun sataun kaliwat.
Harita di sabudeureun puncakna Gunung Sodong katimu opat serut batu jeung hiji baliung pasasgi nu diasah.
Numutkeun Anton Ferdianto, panalungtik Balai Arkéologi (Balar) Bandung nu tabah kana rupaning mikrolit (babatuan laleutik titinggal zaman buhun), serut batu nu kapanggih di Gunung Sodong ieu mangrupa batu alat digawé manusa zaman néolitik.
Serut batu nu ukuranana teu leuwih ti 5 ieu bisa dipaké keur nyését kulit kayu atawa nyését kulit sato nu rék diala dagingna, bisa ogé paranti nyieun pakakas nu tungtungna seukeut, tina kayu atawa awi saperti tumbak, upamana keur moro binatang.
Lian ti serut batu, kapanggih oge beubeulahan laleutik tina batu obsidian.
Ilaharna, obsidian ayana di tempat-tempat anu leuwih handap, da batu ieu mah mangrupa hasil tina bituna gunung seuneu.
Katimuna obsidian di puncak Gunung Sodong, numutkeun Dr. Johan Arif, geolog ti ITB Bandung, gedé kamungkinan batu ieu dibawa ti daérah lebak ka puncak gunung ku manusa baheula.
Hanjakalna, batu obsidian nu kapanggih téh ngan ukur beubeulahan nu ukuranana lalaeutik, lain mangrupa dina wangun anu maneuh, saperti alat digawé zaman heubeul.
“Mungkin baé tadina mah ngarupa kénéh, ngan kusabab aya aktivitas zaman ka béhdieunakeun saperti kagiatan ngolah taneuh keur perkebunan di éra kolonial, ahirna batu-batu ieu alancur jadi laleutik,” terang Johan.
Ngeunaan kronologi waktuna nu pasti mémang can bisa ditangtukeun, sabab kudu ngaliwatan prosés balitungan isotop C-14 tina areng nu kapanggih nalika ékskavasi.
Kabeneran dina ékskavasi harita, kapanggih ogé sésa areng atawa bagian taneuh anu diduga ngakandung areng.
Béda jeung pamadegan sejarawan, warga désa Karyamukti, Kacamatan Campaka, Kabupatén Cianjur anu cicing di sabudeureun Gunung Padang, masih aya anu nganggap yén batu-batu kolot anu ngabentuk Gunung Padang éta téh titilar Prabu Siliwangi Raja Pajajaran.
Nurutkeun dongengna, sang Prabu keur nyingcet ti Kean Santang anakna anu terus moro ambéh manéhna asup kana ageman Islam, sedengkeun sang Prabu nampik.
Raja wijaksana ieu mikir batan nyanghareupanana kalayan pertarungan, Prabu Siliwangi leuwih resep indit ninggalkeun keraton.
Sabot rombongan anjog di kira-kira pilemburan Karyamukti kaayaan ampir nyanghareupan peuting, raja sakti éta maréntahkeun pasukanana pikeun ngawangun tempat ancik ti batu anu kudu réngsé dina sapeuting.
Ku alatan éta, manéhna ogé ngaluarkeun wadyabala siluman.
Tapi kanyataanana, saméméh wangunan kabiruyungan panonpoe geus mucunghul tinggal batu-batu anu ambacak di punclut gunung ditinggalkeun para siluman anu sieun ka panonpoé.
“Deng geuning surya geus padang (Duh tétéla panonpoé geus caang),” kitu ceuk Prabu Siliwangi waktu nempo fajar.
Omongan éta pisan anu saterusna ngajadikeun ngaran gunung éta jadi Gunung Padang.
Teu lila, Kean Santang datang ka tempat éta sarta ngajak deui ramana pikeun asup kana ageman Islam, tapi Siliwangi sarta rombongannya milih ngiles ka alam gaib tinimbang nuturkeun ajakan Kean Santang.
Pikeun golongan sejarawan, loka batu Gunung Padang lain titilar Prabu Siliwangi.
Tumpukan batu saluhur ratusan méter anu nyieun gunung éta mangrupa titilar manusa jaman Batu Gede atawa Megalitik anu hirup dina mangsa 6.000 taun saméméh masehi.
Situs Gunung Padang saméméh ambacak kawas ayeuna mimitina dijieun minangka punden berundak tempat muja karuhun.
Unikna sanajan di mangsa éta tacan sadia parabot canggih, tapi pahatan batu-batu dijieun rapih sarta saragam, unggal ngabogaan luhur kira-kira 1,2 méter kalayan diaméter 20 séntiméter x 20 séntiméter.
Loka Gunung Padang ibarat parawan kembang désa anu ancik laér kaisolasi, lokasina aya kira-kira 20 kilométer ti Dayeuh Cianjur.
Tapi kitu, keendahanana geus nyieun kataji sawatara inohong anu kungsi ngadatanganana, kalahka budayawan Sudjiwo Tedjo anu datang taun 2003 dina helaran budaya basisir ngahaja mawa anakna.
Manéhna ngomong barudakna kudu nempo loka Gunung Padang minangka maha karya karuhun.
Samentara pikeun budayawan Anis Djati Sunda, loka Gunung Padang nandakeun manusa Sunda mangsa katukang geus mikawanoh peradaban luhur, ieu dibuktikeun kalayan kecakapan para karuhun anu sanggup nyusun tumpukan batu tanpa sanga nepi ka nyieun hiji gunung.
Hanjakalna, kaendahan Gunung Padang tacan meunang perhatian maksimal ti pamaréntah ku kituna kondisina pikawatireun sarta miskin promosi.
Kalahka lamun nempo buku sémah, nu datangna masih minim, umumna pasangan rumaja anu kasmaran anu ngamangpaatkeun keheningan di punclut Gunung Padang.
Padahal, nurutkeun Kapala Widang Seni sarta Budaya Dines Kabudayaan sarta Pariwisata Kabupaten Cianjur Drs. H. Anto Susilo, M.Pd., loka Gunung Padang mangrupa pangpepekna lamun dibandingkeun jeung loka Punggungan Raharjo anu anyar-anyar ieu kapanggih di Lampung, sabab masih aya dolmen, menhir, batu berundak, sarta sarkofagus.
Sataun nu kaliwat, situs Gunung Padang diémbarkeun Gubernur Jawa Kulon Ahmad Heryawan minangka ikon Jawa Barat babarengan situs Gua Pawon, tapi réalisasina tacan kabiruyungan.
Penanganan loka anu legana hiji héktar éta kasampak masih alakadarna.
Nurutkeun Anto, Surat Kaputusan Gubernur Jawa Barat ngeunaan pencanangan situs Gunung Padang minangka ikon Jawa Kulon tacan ogé medal, padahal pohara diperlukeun Pemkab Cianjur pikeun ngusulkeun dana penataan ka APBD Jawa Kulon pikeun lahan penunjang loka anu lega sakabéhna ngahontal 10 héktar.
Kaayaan éta diperparah deui kalayan minimnya anggaran anu dipiboga Dines Kabudayaan sarta Pariwisata Kabupaten Cianjur.
Kalahka saukur pikeun miara situs ampir euweuh.
Dana anu sadia ngan diperuntukkan lamun dina kaayaan anu sangat ngadesek.
Situs Gunung Padang, nurutkeun undang-undang, ditungkulan babarengan antara pamaréntah pusat, Pemprov Jawa Barat, sarta Pemkab Cianjur.
Pamaréntah pusat nyadiakeun para ahli lamun hiji waktu loka direstrukturisasi, sedengkeun Jawa Barat ngabogaan wenang dina penataan widang wisata, sarta minangka nu boga lahan, Pamaréntah Cianjur bertindak minangka pamulasara.
Hanjakalna, bantuan pamaréntah pusat ampir euweuh sabab Menteri Kabudayaan sarta Pariwisata ayeuna tacan ngajadikeun Jawa Barat minangka prioritas utama penataan pariwisata, konsentrasi programna masih tertuju pikeun wewengkon Indonésia Timur.
Balukarna, penanganan situs moal aya kamajuan, tetep miskin fasilitas sarta kurang sentuhan.
Padahal loba kénéh carita anu can kaguar di antara batu-batu anu ambacak di punclut Gunung Padang.
Hanjakalna loba kénéh jelema anu henteu weruh, alatan tacan kagali sacara maksimal.
Mimiti poé isukan (Kemis 30 / 9), Balai Arkéologi (Balar) Bandung baris ngalakukeun panalungtikan di wilayah Sindangbarang.
Jeroning panalungtikan ieu, Balar baris ngayakeun ékskavasi di salasahiji situs nu aya di Sindangbarang.
Saméméhna, Balar Bandung sahenteuna geus tilu kali ngayakeun panalungtikan di wewengkon Sindangbarang ieu ti taun 2007 kénéh.
Ngan panalungtikan nu geus dilakukeun téh kakara sawates ngadata kapurbakalaan nu nyampak waé.
Taun 2008, Balar Bandung ogé kungsi ngayakeun panalitian di wilayah Bogor, nyaéta di Kampung Muara.
Harita, panalungtik ti Balar Bandung ngalakukeun ékskavasi di situs ieu, teu jauh ti prasasti Kebon Kopi I (prasasti Tapak Gajah).
Ayana rencana ti pihak Balar Bandung meunang tanggapan anu positif ti Kapala Bidang Kabudayaan Dines Kabudayaan jeung Pariwisata Pamaréntah Kabupatén Bogor Juanda Dimansyah.
Juanda nétélakeun, ayana panalungtikan anu terus-terusan ku Balar Bandung, némbongkeun yén wilayah Bogor téh dipandang penting dina hal titinggal arkéologisna.
Samentara arkéolog Agus Aris Munandar anu pangmimitina nalungtik sarta ngembarkeun situs Sindangbarang kungsi ogé vbt saran ka pihak Balar Bandung.
Inyana nyarankeun lamun seug rék dilakukeun ékskavasi, tempat nu paling cocog nyaéta di situs Batu Karut.
“Di Batu Karut ieu sigana tempat puseur ritual anu dilakukeun ku karuhun urang Sindangbarang baheula” Agus ngajéntrékeun.
Di tempat séjén, panitén masalah kapurbakalaan Bogor Inotji Hajatullah miharep, panalungtikan nu baris dilakonan ku Balar Bandung di situs Sindangbarang ieu bisa mawa hasil anu nyugemakeun.
Pananglutikan ieu henteu waé pikeun nambahan data sajarah Sindangbarang, tatapi ogé bisa ngeuyeuban sajarah Sunda tur Nasional.
Alatan kurangna perawatan, saloba sapuluh situs anu aya di Kampung Sindangbarang, Désa Pasireurih, Kacamatan Tamansari, kaancem leungit.
Kasapuluh situs éta diantarana Batu Datar, Kolam Sri Bagenda, Sumur Jalatunda, Batu Karut, Astana (hiji), Astana (tilu), Batu Korsi, Leuwi Liang Keramat, Keusik Ateur, Batu Dakon sarta Batu Tapal.
Situs-situs éta sumebar di sawatara titik di lembur anu mindeng didatangan wisatawan kasebut.
Dumasar penelusuran Radar Bogor, di situs Batu Karut anu perenahna di RT 01 / 09 Kampung Batukarut, Désa Pasireurih, kaayaan batu ukuranana badag kasampak teu kaurus sarta teu kajaga.
Teu kasampak hiji ogé tanda paringatan pikeun para nu datang pikeun ngajaga kelestarian sarta ayana situs éta.
Hal ieu tangtu pohara ngancem ayana situs langka éta.
Perenahna di tengah padumukan warga, batu titilar jaman Megalitikum éta pohara werit ti leungeun-leungeun jail.
Pupuhu Adat Kampung Budaya Sindangbarang Maki Sumawijaya ngunggelkeun, situs-situs anu aya di Pasireurih wajib dilastarikeun sarta dimangpaatkeun jeung dimekarkeun sakumaha sakuduna.
Nginget, barang kasebut ngabogaan harti penting pikeun sajarah, élmu kanyaho sarta kabudayaan.
“Urang di diyeu bener-bener salempang jeung ayana situs cagar budaya éta,” kedalna.
Nurutkeun Maki, pihakna mustahil ngurus sorangan situs-situs éta tanpa ayana bantuan Pemkab Bogor, dina hal ieu Dines Kabudayaan sarta Pariwisata.
Salila ieu, pihakna sacara lalaunan ngalakonan saukur parawatan.
Éta ogé jeung dana pohara kawates.
Dumasar data anu aya di laporan Departemen Kabudayaan sarta Pariwisata Direktorat Jenderal Sajarah sarta Purbakala Direktorat Peninggalan Purbakala, dina Juni 2009 tuluy, kasapuluh situs kasebut kaasup peringkat.
Dina buku laporan anu dijudulan Pendataan dina raraga Pameunteunan situs SindangBarang dijelaskeun, perlu ayana perhatian serius ti pemuka, warga sarta instansi patali.
Kahirupan masarakat Kota Bogor anu teu kungsi ucul ti pangaruh budaya Sunda, diwanohkeun ka sajumlah nonoman nagara deungeun delegasi Konférénsi Internasional Nonoman 2009 anu nganjang ka 'kota hujan'.
Kapala Dines Pendidikan, Pamuda sarta Olah Raga (Disdikpora) Kota Bogor Aim Halim Hermana di Bogor, Saptu (3 / 10) ngécéskeun, salah sahiji anu dipidangkeun dina datangna delegasi nonoman anu lumangsung dina Kemis (1 / 10) éta téh kasenian tradisional musik angklung.
Umumna maranéhanana méré apresiasi luhur ka musik angklung éta.
Ka delegasi anu dianteur Asisten Deputi Pengembangan Sumberdaya Pamuda sarta Hubungan Internasional dina Kementerian Nagara Pamuda sarta Olah Raga Adiyati Nurdin éta, Kadisdikpora Bogor ngécéskeun yén ditempo tina komposisi panduduk, kawas kota séjénna anu aya di Indonésia, nu nyicingan Kota Bogor diwangun ti sagala rupa suku bangsa.
Ngan waé, manehna negeskeun, di Dayeuh Bogor anu pang dominan nyaéta suku Sunda.
“Sacara turun temurun peunteun tradisional has Sunda geus ngawarnaan kahirupan masarakat Dayeuh Bogor,” numutkeun Aim Halim Hermana.
Samentara éta, nurutkeun Daniel salah sahiji delegasi nonoman ti Spanyol, dirina ngarasa kasenian tradisional Sunda anu disuguhkan ka para delegasi nonoman, kawas pintonan angklung bisa diapresiasi.
Manéhna ngaku yén cacak di Spanyol aya kasenian saperti angklung, tapi henteu saalus jeung saéndah angklung Bogor anu dipintonan pikeun menghibur maranéhanana.
Sedengkeun Park Hyein delegasi nonoman ti Koréa ngaku gumbira nganjang ka Bogor sarta disuguhan kabudayaan satempat.
Nurutkeun Adiyati Nurdin, datangna para nonoman anu lobana 150 jelema ti nagara di benua Asia, Éropa, Amérika, Afrika sarta Australia éta mangrupa runtuyan ti Konférénsi Internasional Nonoman 2009 anu dilangsungkan di Propinsi Banten tilu taun katukang.
Urang némbongkeun ka maranéhanana yén di Indonésia loba wewengkon-wewengkon anu hade tur endah anu perlu dipikanyaho ku para nonoman ti mancanagara, sajaba Bali jeung Yogyakarta.
Tilu inohong Propinsi Jawa Barat bakal diusulkan jadi pahlawan nasional.
Inohong-inohong ieu diniléy gedé jasana dina perjuangan période saméméh kamerdikaan nepi ka période munggaran kamerdikaan.
Katilu inohong éta téh nyaéta K.H. Ruhiat nu ngadegkeun Pondok Pasantrén Cipasung, Singaparna, Kabupaten Tasikmalaya, K.H. Abdullah bin Nuh, sarta mantan Gubernur DKI Jakarta Ali Sadikin.
Pupuhu Yayasan Masyarakat Sejarawan Jawa Barat Prof.Dr. Nina Herlina Lubis, Salasa (4 / 5) ngécéskeun, tilu inohong Jabar anu baris diusulkan ngabogaan peran penting pikeun bangsa ieu.
Kiai Ruhiat (bapana K.H. Ilyas Ruhiat), sajaba ancrub dina widang atikan, ogé geus bajoang basa keur ngarebut kamerdikaan, ngabéla kamerdikaan, sarta ngeusi kamerdikaan.
Kiai Ruhiat opat kali dipenjara ku penjajah alatan dianggap ngangsonan rahayat pikeun baruntak.
Seminar keur ngusulkeun Kiai Ruhiat geus dilaksanakeun Senén (3 / 5) di Cipasung.
Masarakat Tasikmalaya ngarojong kana rékoméndasi éta alatan maranéhanana ngarasa yén Kiai Ruhiat pajoang anu nuwuhkeun rasa nasionalisme sarta teu sieun ka pangjajah.
Sedengkeun Kiai Abdullah bin Nuh diusulkan jadi pahlawan nasional, ogé lantaran jasana anu teu éléh gedé mangsa perjuangan.
Basa tumetep di Yogyakarta, Kiai Abdullah kungsi jadi penyiar radio dina basa Arab.
Siaranana éta bisa ditarima di luar negeri, nya lantaran siaran ieu nepi ka Mesir ngaku kana kamerdikaan RI.
“Anjeunna ogé ajengan pajoang, pangkatna harita nepi ka mayor,” ceuk Nina.
Seminar ngeunaan Kiai Abdullah bin Nuh geus dilaksanakeun sawatara waktu kaliwat.
Hasilna, masarakat Cianjur ogé méré pangrojong, ku kituna Gubernur Jabar Ahmad Héryawan baris ngusulkeun ka Présidén, dibarengkeun jeung Kiai Ruhiat.
Lamun Ali Sadikin, najan leuwih dipikawanoh salaku Gubernur Jakarta, manéhna sabenerna pituin Sumedang.
Rencanana, diusulkeunana Ali Sadikin baris dibahas di Jakarta, Rebo (5 / 5).
“Inohong Jabar jeung Jakarta baris dipénta asupan patali jeung perjuangan Ali Sadikin.
Asupan-asupan éta bakal jadi bahan usulkeuneun ka Présidén,” pungkas Nina.
Tilu kasepuhan adat Kabupatén Sukabumi, Jawa Barat, nyaéta kasepuhan Ciptagelar, Sirnaresmi sarta Ciptamulya ngagelar pasamoan kampung di Kasepuhan Ciptagelar (23 / 11), pikeun ngabahas aturan daerah (Perda) ngeunaan “perlindungan hak ulayat”.
Pasamoan ieu dimaksudkeun pikeun ngabahas sikep warga kasepuhan nyanghareupan Taman Nasional Gunung Halimun - Salak (TNGHS) anu mimiti ngalakukeun rupa-rupa hal nu teu meunang di pigawé ku masarakat.
Pupuhu Adat Kasepuhan Ciptagelar Abah Ugi nekadkeun siap nangtung bajuang bareng inohong adat pikeun ngajalankeun hak-hakna salaku warga adat anu ditangtayungan ku Undang-undang Nomer 41 Taun 1999 ngeunaan pileuweungan.
“kami baris ngabéla taneuh adat ieu anu geus ratusan taun dicicingan ku warga adat,” ceuk Abah Ugi.
Manéhna nambahan, yén pihakna baris ngadorong Pemda jeung DPRD Kabupatén Sukabumi pikeun buru-buru medalkeun Aturan Daerah ngeunaan Panangtayungan Hak-hak sarta Taneuh Ulayat Warga Adat Kasepuhan.
Rencana ieu geus diomongkeun ka pihak Pemda jeung para fraksi di DPRD sarta maranéhanana umumna ngarojong alpukah Perda eta.
“Ayeuna kami nungguan réspon ti pihak legislator sarta kapala daérah pikeun geura-giru medalkeun Perda pikeun kami,” tambah Ugi.
Samentara éta, Koordinator Sekretariat Kerjasama Pelestarian Hutan Indonésia (SKEPHI) Indro Tjahyono ngunggelkeun, saméméh masarakat nyanghareupan pihak TNGHS, maranéhanana leuwih tiheula kudu ngadorong lahirna Perda anu baris nangtayungan hak-hak adat maranéhanana.
Ku diakumna hak-hak adat maranéhanana, mangka pamaréntah kudu ngalibatkeun masarakat satempat dina ngarencanakeun saban program pangwangunan.
Salila ieu TNGHS diadegkeun tanpa ngalibatkeun masarakat satempat.
“Ku kituna, ayana perda ieu diperlukeun pisan pikeun bukti ayana para warga adat,” tandesna.
Manéhna ngungkabkeun, dina pasamoan kasebut warga ngawawarkeun yén kahirupan masarakat geus pohara diwates, alatan loba larangan ti pihak TNGHS ngeunaan diwatesna ngebon atawa nyawah.
Masarakat ayeuna hésé pikeun ngawangun atawa ngabenerkeun imah.
Pasalna maranéhanana teu meunang nyokot kai di leuweung, sanajan geus meunang idin ti kasepuhan adat.
“Pihak TNGHS masangkeun papan-papan peringatan larangan di tengah-tengah dusun, anu dihartikeun ku masarakat yén ayeuna maranéhanana kawas hirup di kawasan,” jéntréna.
Ceuk manéhna, klaim taneuh ulayat anu dilakukeun ku pihak TNGHS ieu geus nyangsarakeun masarakat, alatan dipigawé sacara sapihak.
TNGHS geus mindeng nyieun tim, contona pikeun nangtukeun kawasan konsérvasi, tapi di tengah jalan anggota tim anu ngawakilan masarakat mindeng disingkirkeun.
Hal ieu nyababakeun saban kaputusan anu dijieun, pamustunganana sok ditampik ku masarakat.
“Ngaliwatan pasamoan ieu masarakat ogé baris netepkeun wates-wates taneuh ulayat adat maranéhanana jeung baris diperjuangkeun di mana ayana ku cara naon waé!” tandes Indro.
Mimiti poé Jum’ah (5 / 4) Tim arkéolog nu dibentuk ku Dines Kabudayaan jeung Pariwisata Kabupatén Bogor bakal nalungtik Gunung Sodong di Désa Karéhkél, Kecamatan Leuwiliang, Kabupatén Bogor.
Tim ieu baris digawé nepi ka poé Ahad (14 / 4).
Tim Arkéolog ieu mangrupa gabungan ti sawatara instansi di antarana: Jurusan Arkeologi FIB Universitas Indonésia (8 urang) nu dipingpin ku Dr. Cécép Éka Permana; Dr. Johan Arif, géolog ti ITB; Anton Ferdianto ti Balai Arkéologi Bandung; Héndra M Astari ti Riksa Sunda Institute Bogor; Indri, arkéolog Disbudpar Kabupatén Bogor; sarta ti Balai Pelestarian Peninggalan Purbakala (BP3) Sérang (2 urang).
Rencanana tim panalungtik baris ngalakukeun ékskavasi di dua atawa tilu lokasi di sabudeureun Gunung Sodong.
Ogé ngalakukeun survéy permukaan di sawatara tempat nu miboga pituduh awal ayana kagiatan jalma mangsa baheula, kaasup bakal naliti kaayaan guha-guha nu aya di dinya.
Tim panalungtik digawé dumasar laporan ti Tim Survéy Lapangan nu dibentuk ku Disbudpar Kabupatén Bogor bulan Agustus taun 2012.
Harita, Tim Survéy dieusi ku panalungtik ti Balai Arkéologi Bandung, BP3 Sérang, jeung Téknik Géologi ITB.
Lawon has hasil tinunan masarakat adat Kanékés di Kabupatén Lebak, Banten dipikaresep sing saha waé, boh ku nagara sorangan atawa ku nagara deungeun alatan kaantikan sarta kaunikanana.
Pupuhu Cita Tenun Indonésia (CTI) Okke Hatta Radjasa di Sérang, Banten, (12 / 11) ngécéskeun, pihakna geus miluan sagala rupa pameran hasil tinun anu diselenggarakan di Indonésia atawa luar negeri ku ngahadirkeun lawon tinun has Kanékés anu geus didisain jadi pakéan.
Dina kasempetan paméran éta, loba masarakat dunya anu mikaresep sarta minat kana tenunan Kanékés ieu.
Anjeunna datang ka Banten pikeun ngamekarkeun lawon tinun ieu.
“Sabenerna nu minat sarta nu hayang mah loba pisan tapi produksina lawon ieu masih kawates,” ceuk pamajikan Menko Ekuin Hatta Radjasa nu ngabogaan ngaran lengkep Okktiniawati Ulfadariah sawaktu papanggih Gubernur Banten Ratu Atut Chosiyah ngabahas rencana keur ngembangkeun tinun Kanékés.
Okke ogé ngajelaskeun, tenunan urang Kanékés ngabogaan ciri husus tina motif sarta téhnik nyieunna anu kentel ku kaarifan lokal.
Ku kituna pihakna baris gawé bareng jeung Dines Pariwisata Banten sarta Dines UMKM Propinsi Banten pikeun méré palatihan ka para perajin tinun sangkan hasil produksina bisa optimal sarta kualitasna leuwih ngaronjat.
Pangahirna, anjeunna mamérkeun tenunan Kanékés di Walanda dina Januari 2009, sajabana kungsi di Milan, Washington DC sarta Perancis.
Gubernur Banten Ratu Atut Chosiyah ngabagéakeun léngkah anu dipigawé ka nu mikareueus lawon tinun anu kagabung dina CTI éta, ku kituna manéhna baris ngamekarkeun tinun Kanékés ieu dina wangun ngajadikeun désa wisata anu baris dipigawé ku Dines Kabudayaan jeung Pariwisata babarengan jeung Dines Usaha Mikro Kecil dan Menengah (UMKM) Propinsi Banten.
“Kuring ngarojong léngkah positif ieu minangka salah sahiji usaha ngamekarkeun usaha leutik sarta pariwisata di Banten, susuganan mimiti 2010 geus tinekanan,” pungkas Atut.
Kasenian Ujungan ti Kota Bekasi baris ngawakilan Propinsi Jawa Barat dina féstival olahraga tradisional tingkat nasional anu dilaksanakeun di Ambon bulan Agustus 2010 engké.
Kaputusan éta kaluar sanggeus kasenian ujungan jadi pinunjul dina Féstival Olahraga Tradisional Propinsi Jabar 2009 di Lapangan Tegalega, Bandung, (25 / 11).
Diterangkeun ku pupuhu panata calagara, Gumgum Gunawan, kasenian ujungan hasil ngaéléhkeun kasenian séjén anu dipintonkeun dina féstival anu lumangsung dua poé ieu kawas bénjang ti Kota Bandung atawa golémpang jibrut ti Kota Bogor.
“Panentuan pinunjul didasarkeun kana orisinalitas pangemasan kasenian, sarta aspék séjén anu dipeunteun téh kawas bobot atikan, olahraga, musik, sakaligus ogé sisi hiburanana,” ceuk Gumgum ngajéntrékeun.
Pupuhu Sanggar Seni Putra Budaya, Edi Badeng, ngungkabkeun kasanggupanana pikeun tandang di Ambon engké.
Manéhna baris nyiapkeun pintonan anu leuwih alus nginget pamilon anu séjén baris datang ti propinsi anu béda.
Nurutkeun hasil féstival ieu, aya genep patandang ti sakuliah Jabar nu makalangan, nyaéta ujungan ti Kota Bekasi, golémpang jibrut ti Kota Bogor, bénjang ti Kota Bandung, maénpo Cikalong ti Kabupatén Cianjur, ronggéng gunung ti Kabupatén Ciamis, sarta gorol ti Kabupatén Sukabumi.
Warga suku Baduy Jero Kabupatén Lebak, Propinsi Banten, Jumaah (5 / 3 / 2010), ngarayakeun talari kawalu kadua atawa “bulan karo” pinuh basajan alatan tacan sakumnana warga usum panén paré huma.
“Acara ieu pinuh ku kahusyuk sarta ngadua ménta kaayaan nagara aman, tengtrem, sarta sejahtera,” ceuk Sekretaris Désa Kanekes, Kacamatan Leuwidamar, Kabupatén Lebak, Sarpin.
Sarpin ngomong, perayaan kawalu pikeun warga Baduy Jero anu cicing di Kampung Cibeo sarta Cikawartana, Désa Kanekes, sedengkeun Kampung Cikeusik geus ngarayakeun dina poé Kemis (4 / 3 / 2010).
Katilu pilemburan Baduy Jero eta dilaksanakeun kalayan pinuh basajan.
Warga ngarayakeunana kalayan pinuh khidmat sarta husyuk bari ngadua ménta ka Pangéran Anu Maha Kawasa ambéh nagara ieu aman, tengtrem, sarta sejahtera.
Lamun nagara ieu aman sarta tengtrem tangtu masarakat baris sejahtera.
Manéhna ménta salila kawalu lumangsung, nu datang teu meunang asup ka pilemburan Baduy Dina alatan keur ngalaksanakeun ibadah sanggeus puasa sapoé jeput.
Ku sabab éta, ceuk manéhna, pihakna minangka aparat pamaréntah geus masangkeun peringatan di panto gerbang Baduy di Ciboleger ambéh nu datang taat hukum adat.
Sabab, talari kawalu mangrupa kaputusan adat anu kudu dilaksanakeun saban taun, dirayakan tilu kali salila tilu bulan kalayan puasa sapoé jeput.
Perayaan kawalu mangrupa salah sahiji talari ritual anu dipercaya ku warga Baduy Jero ku kituna perlu ngahargaan sarta ngahormatan kayakinan ageman anu dianut maranéhanana.
Numutkeun Sarpin salila ngalaksanakeun kawalu, kaayaan kampung Baduy Jero jempling alatan maranéhanana puasa sarta loba milih cicing di imah-imah.
Wawakil Lembaga Hukum Adat Baduy Jero, Ayah Mursid, ngaku, pihakna menta hampura alatan salila perayaan kawalu pilemburan Baduy Jero ngawengku Cikawartana, Cikeusik, sarta Cibeo katutup pikeun nu datang, saha wae arek éta pajabat wewengkon atawa pajabat nagara.
Kami ngajalankeun kawalu alatan titilar adat sarta kudu ditaati.
Nurutkeun manéhna, sanggeus lekasan perayaan kawalu, tangtu nu datang balik kaci ngadatangan wewengkon Baduy Jero.
Manéhna ngécéskeun, sanggeus kawalu, hiji bulan anu baris datang ngarayakeun acara Seba kalayan ngadatangan bupati sarta Gubernur Banten kalayan mawa hasil-hasil bumi (tatanén).
Ayeuna sawaréh warga Baduy geus panén paré huma.
Manéhna nambahan, perayaan Seba éta minangka salah sahiji wangun silaturahim anu kudu dijalin kalayan alus ka pamaréntah.
Kalimah ieu remen dihaleuangkeun ku juru kawih atawa sinden.
Lamun ngabandungan laju ngalenyepan éta kekecapan turta didasaran ku ati nu wening, hakul yakin, hirup-huripna kabudayaan bakal mekar sarta manjang sinambungan tepi ka mangsa nu bakal datang.
Hanjakal, eusining éta kawih téh bangun dianggap teu pira.
Padahal, kaéndahan basa jeung ajén palasipahna mun dilenyepan mah bisa nodél mamarasing rasa.
Ari sabab, mun mamaras rasa bisa katodél, Insya Alloh, sing sakur paniatan nu baris dipilampah leuwih daria, rapékan, taliti, jeung ati-ati.
Tangtu baé teu kumna masarakat bisa ngamana’an sarta ngalaksanakeun dina kahirupan sapopoé ngeunaan rupaning palasipah nu diwariskeun ku para karuhun.
Réa sabab nu jadi cukang lantaran.
Tapi, nu pangutamana mah lebah paniatan, élmu pangaweruh, waragad, sarta kakawasaan.
Tah, ditilik tina dadaran di luhur nu ngan sauted téh, keur kuring sakuringeun mah, tarékah réngréngan pamaréntah Kabupatén Bogor dina ngokolakeun budaya jeung pariwisata téh kawilang tacan daria jeung saayana.
Lain sisiwo komo ngawadul tanpa bukur mah kuring nyebut kitu téh.
Kiwari téh urang hirup dina alam kasajagatan.
Béja di lembur Leuwinutug, upamana, bisa ngan sakocépatan tepi ka urang Los Angeles.
Nya kitu deuih, polah David Beckham di Amérika ngan sakedét nétra ditoong ku Ceu Nunung di Ciampéa.
Tangtu baé gancangna warta ti sakuliah dunya téh alpukahna téknologi internét.
Ku internét urang bisa ngémbarkeun rupaning kabeungharan jeung kapentingan kalayan gancang.
Ku internét, keur mah gampang dina midangna ogé témbong ginding.
Némbong nu ginding bari pikatajieun, piraku urang deungeun teu daratang ka lembur urang.
Lebah internét, saenyana mah Pemkab Bogor, pangpangna nu ngokolakeun budaya jeung pariwisata geus rada melék.
Waktu ieu pedaran dikotrét, Saptu 5 Maret 2011 blog nu alamatna http://disbudpar.bogorkab.go.id/ warta atawa artikel nu midang di kaca panghareupna atawa tepasna eusina téh data nu geus ladu bin basi téa.
Enya, di dinya aya warta ngeunaan kagiatan kabudayaan di Sindangbarang.
Ngan baé, éta warta téh meunang nyokot sagemblengna tina Radar Bogor, tanggal 18 Desember 2008.
Nu jadi teu ngarti, naha urang pamaréntahan teu aya nu bisa nulis warta kitu-kitu baé?
Naha salila Januari 2009 - Maret 2011 teu aya kagiatan kabudayaan di Kabupatén Bogor?
Mun téa mah aya, kumaha kadar kagiatanana?
Tangtu baé ari kagiatan kabudayaan mah pastina digelar unggal taun gé.
Ngan, naha éta kagiatan téh dina prak-prakanana geus dikokolakeun sacara daria?
Diémbarkeun ku média-média kelas régional jeung nasional?
Boroning réa hikmahna, nu jelas para guru di lingkungan Disdik Cibinong baé réa nu ngangluh.
Ari sabab, tiap SD kudu nyieun dondang katut eusina, ngabring ka lingkungan kantor Pemkab Bogor.
Tapi ku lulugu Disdik teu meunang ngagunakeun duit BOS.
Ari di sakola rupaning kagiatan téh ngan ngandelkeun duit BOS jeung teu meunang mungut iuran ti murid.
Antukna, para Bapa jeung Ibu Guru téh kantun jangarna.
Harita kénéh, kuring mukaan situs atawa blog séjénna nu dikokolakeun ku urang Pemkab Bogor.
Bleg baé papanggih jeung situs nu alamatna http://www.wisatakabupatenbogor.com.
Situs http://disbudpar.bogorkab.go.id/ situs http://www.wisatakabupatenbogor.com ogé pidanganana ogé témbong teu pikabitaeun.
Éstuning asal nyieun baé kawasna mah.
Rada béda jeung situs mémehna, situs nu kadua mah rada pireug-reugeun sugan.
Témbong dina kaca panghareupna sarta jadi pamapag munggaran pikeun nu nganjang ka éta situs aya tulisan: Selamat Datang di Website Dinas Kebudayaan dan Pariwisata Kabupaten Bogor.
Pireugreugeun téh geus deukeut-deukeut kana ngabukti.
Nalika kuring ngimeutan data-data di béh handapeunana sarta dina kaca séjénna horéng pelengkeung bengkas nyalahan alias kabelejog.
Teu rék kuciwa kumaha, dina éta situs ngan majang salah sahiji tempat futsal di wewengkon Cileungsi, salah sahiji bioskop di budeureun Sentul, tempat dahar pasakan Jepang, sarta agenda dinas modél rapat atawa pelatihan taun 2010.
Kumaha rék daratangan urang deungeun ka lembur urang ari nu dipidangkeunana nu kitu mah.
Kapan, modél lapang futsal, tempat dahar, bioskop, tempat nginum mah leuwih ginding di luar negeri.
Teu aranéheun bangsa asing ka nu karitu mah.
Cik atuh nu dipajang nu teu aya di batur tapi nyampak di urang, modél sajarah katut gambar atawa pélem angklung atawa penca atuh.
Lian nu tradisional atawa nu leuwih nyunda, tangtu baé eusining situs nu hadé tur dipikaresep ku batur mah nu data-datana terus anyar jeung nambahan.
Lain ieu mah éta - éta kénéh bari éta ogé meunang néplak ti batur.
Kadua, teu engeuh kana Peraturan Daérah.
Pemda Jabar téh kapan boga Perda No. 5 / 2003 tentang Pemeliharaan Bahasa, Sastra dan Aksara Daerah, Perda No. 6 Tahun 2003 tentang Pemeliharaan Kesenian, Peraturan Daerah No. 7 Tahun 2003 tentang Pengelolaan Kepurbukalaan, Kesejarahan, Nilai Tradisional dan Museum.
Tah, mun engeuh kana éta Perda mah atuh di budereun kantor Pemkab baé pidangan kasenianana ogé lain band-band ti Jakarta atawa Bandung.
Matak naon saban malem Minggu pidangkeun ogé jaipong, lénong, sarta kasenian urang Bogor séjénna, atawa paméran barang titinggal karuhun kalayan mayeng.
Patali jeung Perda No. 5 / 2003, Pemkab Bogor mah kamari baé, tanggal 21 Pebuari, teu ieuh ngayakeun miéling poé basa indung sadunya.
Malah, teu sakali-kali acan.
Padahal ti taun 1999 UNESCO baé geus nyindekkeun basa indung atawa basa séké sélér téh penting pisan.
Kétang, boroning masalah budaya jeung pariwisata, ngurus ramijudna patalimarga di Simpang Tilu Cibinong, upamana, teu manggapulia alias éléh ku tukang dagang CD bajakan.
Antukna, Cibinong téh beuki macét, panas, bécék, jeung bau.
Ari kitu mah keur nanahaon ngajeblag tulisan Visit Bogor 2011?
Wakil Gubernur Jawa Barat, Dédé Yusuf ménta ka sakumna lapisan masarakat sarta pamaréntah kota atawa kabupatén pikeun ngali kasenian budaya wewengkon séwang-séwangan.
“Gali poténsina sarta béré rohang kasenian tradisional pikeun bisa témbong!” sanggemna waktu ngaluuhan bubuka pésta hiburan rahayat HUT Kota Tasikmalaya, Senén peuting.
Manéhna ngécéskeun usaha ngamumulé kasenian sarta kabudayaan anu dipiboga ku saban wewengkon diharepkeun ahirna bisa dipikawanoh ku nagara di dunya.
Sajaba ti éta, ku jalan babarengan ngali poténsi kasenian jeung budaya diharepkeun bangsa séjén ngahargaan sarta ngahormat ka bangsa Indonésia anu serius ngamekarkeun sagala aspék kasenian jeung kabudayaan anu aya di lemah cai hususna Jawa Barat.
“Urang ngaharepkeun poténsi anu aya kudu dimekarkeun,” kedalna.
Samentara éta Dédé ngaharepkeun para pangusaha atawa saban pausahaan dina ngayakeun kagiatan nu tangtu bisa ngalibetkeun para budayawan jeung seniman dina ngaramékeun hiji acara.
Usaha kasebut ambéh para seniman sarta budayawan ngarasa dihargaan bisa tampil dina saban acara kagiatan taunan atawa hiji kariaan.
Dina raraga persiapan nyieun film babad "Perang Bubat", Wagub Jawa Barat Dédé Yusuf baris zarah ka Patilasan Trowulan atawa Patilasan Majapahit di Jawa Timur.
“Isukan kuring baris ka Surabaya pikeun ngomong persiapan nyieun film "Perang Bubat" jeung Gus Ipul (Saifullah Yusuf - wagub Jatim), saterusna ngalakonan lalampahan ka sawatara tempat anu patali sajarah éta,” sanggem Dédé Yusuf di Bandung, Salasa.
Sajaba papanggih jeung Gus Ipul, Dédé rencanana ngalakonan zarah ka patilasan Trowulan anu salila ieu dipikawanoh minangka patilasan raja-raja Majapahit.
Kaci jadi, Dédé jadi pajabat pamaréntahan Pemprov Jabar kahiji anu sacara husus ngadatangan Patilasan Trowulan.
“Rencana datangna Pak Wagub di Jatim lumangsung dua poé, salah sahijina ka Trowulan,” tégés salah saurang staf Dédé.
Rencana nyieun film "Perang Bubat" memang geus dirarancang Dédé saprak mimiti nyekel kalungguhan minangka Wawakil Gubernur Jawa Barat.
Film kolosal éta baris jadi film kahiji anu mangrupa hasil gawé babarengan antara dua Propinsi di Indonésia.
Film éta ogé baris mintonkeun sisi séjén ti "Perang Bubat" anu geus ngalegenda sarta ngawarnaan lalampahan sajarah sarta budaya Jawa Barat sarta Jawa Timur.
Pikeun kaperluan nyieun éta film, Dédé rela sawatara kali papanggih baladna di Jatim pikeun ngaasakkeun rencana badag anu baris ngawarnaan lambaran sajarah layar rubak di Indonésia.
Pareng Dédé Yusuf sarta Saifullah Yusuf pada-pada kungsi maén dina sinéma layar rubak.
Dédé Yusuf saméméhna dipikawanoh minangka aktor laga sedengkeun Saifullah Yusuf kungsi berperan minangka Prabu Wirabumi dina film "Laksamana Ceng Ho" babarengan urut Mensesneg Yusril Ihza Mahendra.
“Pamaréntah daerah diharepkeun bisa ngangkat sajarah wewengkon ka layar rubak, ku kituna bisa dipikawanoh ku masarakat léga, sakaligus nguatkeun kakayaan karya sinéma di lémah cai,” tégés Dédé Yusuf nambahan.
Bogor Hotél Institut (BHI) gawé bareng jeung Forum Indonesia - Nederland (Fined), sarta hotel salak The Heritage ngagelar "Holland Indonésia Festival" di Hotél Salak, Jalan Ir Juanda, Kota Bogor, (15 / 11 / 2009).
Festival anu dibuka Wakil Duta Besar Walanda keur Indonésia, Annemieke Ruigrok boga tujuan pikeun ngawanohkeun kabudayaan anu dipiboga ku dua nagara ieu ka masarakat.
Wakil Duta Besar Walanda, Annemieke Ruigrok ngaku pohara gumbira ku lumangsungna acara ieu.
“Indonésia jeung Walanda miboga hubungan dalit,” ceuk manéhna.
“Sanajan Walanda miboga sajarah mangsa ka tukang anu kurang alus di mata masarakat Indonésia, tapi henteu ngaleungitkeun hubungan eta,” sambungna.
Lamun nempo sajarah mangsa ka tukang Indonésia jeung Walanda miboga sawatara kamiripan dina hal kabudayaan.
Teu saeutik warga Walanda anu mikaresep seni budaya anu asalna ti Indonésia.
“Urang Walanda pohara resep ku masakan urang Indonésia,” terusna dina basa Walanda.
Kuring kataji kasoméahanana rahayat Indonésia.
“Kuring gumbira aya di Indonésia nu jalmana saroméah,” ceukna deui.
Sagala rupa budaya milik bangsa Indonésia dihadirkeun dina festival ieu, antara lain batik jeung seni angklung.
Ruigrok sempet nengetan pengrajin batik mraktékkeun cara nyieun batik tulis.
Nurutkeun R. Ay. Suni Wijogawati salaku wakil pupuhu Fined, festival kabudayaan ieu ngan digelar sapoé.
Saméméh dilaksanakeun di Kota Bogor, kagiatan sarupa ogé geus dilaksanakeun di kota-kota séjén.
Suni, anu ogé management assistant Erasmus Huis, pusat kabudayaan Walanda di Jakarta, nerangkeun program sarupa baris terus dihangkeutkeun.
Tujuanana mung wungkul pikeun ngaronjatkeun hubungan antara Indonésia jeung Walanda.
Datangna taun anyar Islam 1431 - hijriah dipapag ku rébuan umat Islam kalayan ngalakukeun hélaran (tarhib) atawa pawai ti balékota, Jln. Ir. H. Djuanda, Kelurahan Pabaton, Kecamatan Bogor Tengah, Kota Bogor, nuju ka Masjid Raya, di Jln. Pajajaran, Kecamatan Bogor Timur.
Tarhib Muharam ngabagéakeun taun anyar Islam jadi kabiasaan anu dipigawé ku umat Islam, di Kota Bogor.
Iring–iringan tarhib dimimitian rombongan muspida, nyaéta Walikota H. Diani Budiarto, Wakil Walikota Achmad Ru’yat, Ketua DPRD Mufti Fauqi, Dandim 0606, Létkol (Inf) Mirza Agus, Kapala Kantor Departemen Agama, H. Muchtar, sarta Pupuhu MUI Kota Bogor H. Adam Ibrahim.
Sajaba ngalibetkeun sakumna élémén masarakat Kota Bogor, saperti ti kalangan murid sakola, santri, pagawé ti Pamkot Bogor, pagawé kantor Departemen Agama, Déwan Kamakmuran Masjid (DKM), jamaah majelis taklim, tarhib ogé dituturkeun ormas Islam sa-kota Bogor.
“Kira-kira 5.000 urang miluan dina tarhib ayeuna,” ceuk Kasubag Agama Bagian Kamasarakatan Kota Bogor, Wawan Shanwani.
Tarhib beuki euyeub ku hadirna pasukan drum-band Pusdikzi, Universitas Pakuan (Unpak), sarta drum-band Pamkot Bogor.
Nepina di Masjid Raya pamilon tarhib ngahadiran tablig akbar kalayan penceramahna K. H. Didin Hafidhudhin, Pupuhu Badan Amil Zakat Nasional (Baznas).
Sapanjang jalan anu diliwatan, mimiti ti Jln. Ir. H. Djuanda, Otto Iskandardinata, sarta Jln. Pajajaran nepi ka di Masjid Raya Bogor sempet macét.
Puluhan patugas disiagakeun pikeun ngatur patalimarga di sapanjang jalan anu diliwatan pamilon hélaran.
Walikota Bogor, H. Diani Budiarto negeskeun kagiatan anu rutin dipigawé saban taun di Kota Bogor pikeun ngingetkeun ka sakumna umat Islam ngeunaan datangna taun anyar 1431 Hijriah.
Kagiatan ieu ogé, pikeun leuwih ngaremékeun ukhuwah sarta syiar Islam jeung niat leuwih ngaronjatkeun ibadah ka Alloh SWT.
Saukur ngingetkeun, ulin karét kungsi popular di golongan budak angkatan 70-an nepi ka 80-an.
Kaulinan tali ieu jadi favorit waktu kaluar ulin ti sakola sarta sanggeus mandi sore di imah.
Cara ulinna masih tetep sarua, bisa dipigawé sosoranganan atawa ngolompok.
Lamun ngan ulin sosoranganan biasana budak baris meungkeutkeun tali dina tihang, tangkal atawa dina naon ogé anu bisa.
Kaulinan sacara soliter bisa ogé ku cara skipping, nyaéta nyekel kadua tungtung tali saterusna diayunkeun ngaliwatan sirah sarta suku bari luncat.
Dina kaulinan skipping aya hal anu alus, cenah numutkeun pakar kaséhatan.
Kaulinan skipping kalayan ngagunakeun tali ieu, lamun dipigawé salila 10 menit mangka baris sarimbag kalayan lumpat salila 45 menit.
Sarta lamun urang ngalakukeun skipping salila 1 jam bisa ngabeuleum lemak saloba 1300 kalori.
Pikeun ngaramekeun deui kaulinan skipping, warga Kalurahan Tanah Baru Kacamatan Bogor Utara, Kota Bogor ngagelar pasanggiri.
Pamilona ngalibatkeun barudak sakola sarta warga Tanah Baru.
Pamilon nu milu dina lomba iyeu aya 301 jelema.
Lomba Skipping anu dilaksanakeun di aula PGRI, jalan Pangeran Ashogiri Bogor, Saptu (20 / 3 / 10) disaksian anggota DPRD Kota Bogor Oyok Sukardi.
Pamilon dina perlombaan ieu, diwangun ti siswa Atikan Anak Umur Dini (PAUD), Sakola Dasar (SD) sarta warga sabudeureun Tanah baru.
Ayeuna olah raga anu ngagunakeun tali geus lila henteu kasampak.
“Mangkana pikeun ngaramekeun deui skipping warga Tanah Baru migawé bareng jeung PT Olympic ngagelar pasanggiri,” kecap Lurah Tanah Baru Makmun Sofyan disela-sela kagiatan pasanggiri.
Nurutkeun Sofyan, loba mangpaatna ti ulin skipping, sajaba pikeun kaséhatan sarta kebugaran awak, kalayan skipping bisa ngabeuleum lemak anu aya dina awak.
“Mangkana, kami ngaharepkeun kagiatan ieu henteu ngan sakali ieu, tapi bisa dipigawé sacara rutin dina sagala rupa kasempetan,” cenahna.
Sajumlah pakar kaséhatan ogé nyebutkeun, yén kaulinan lompat tali mangrupa hiji kagiatan olah badan anu alus pikeun awak.
Sacara fisik barudak jadi leuwih terampil, alatan bisa diajar cara sarta téknik melompat.
Kaulinan ieu perlu keterampilan pangsoranganna.
Lila-lila, lamun mindeng dipigawé, barudak bisa tumuwuh jadi cekatan, tangkas sarta dinamis.
Otot-ototnya ogé mundel sarta ngeusi, kuat sarta kalatih.
Naskah Warugan lemah kandelna ngan tilu lempir, ditulisna dina daun lontar, kiwari diteundeun di Perpustakaan Nasional RI, Jakarta kalawan nomer koléksi L 622 Peti 88.
Eusining naskah téh ngadadarkeun rupa-rupa dedegan (topografi) lemah.
Di jerona écés yén dina mangsa ieu téks dijieun geus aya pola pilemburan urang Sunda anu kawilang ‘ mapan ’.
Naskah Warugan Lemah téh ditulis ngagunakeun aksara jeung basa Sunda kuna, winangun prosa.
Iraha-irahana naskah ditulis (atawa disalin) mah teu kanyahoan sacara pasti, ngan saupama ningali eusina anu némbongkeun kapercayaan masyarakat Sunda nu can kapangaruhan ku Islam, ieu téks téh jigana ditulis dina mangsa karajaan Pajajaran tacan runtag (saméméh 1578 M).
Eusina mah paririmbon atawa pituduh dina raraga ngababakan nyieun dayeuh, lembur, jeung umbul (na pidayeuheun, na pilembureun, na piumbuleun).
Dina téks Warugan Lemah kacatet aya dalapan belas pola pilemburan nu didadasaran ku kapercayaan Sunda buhun.
Talaga Hangsa: lemah bahé ka kénca, kaasup lemah nu alus, ku sabab matak dipikahéman ku jalma lian.
Banyu Metu: lemah bahé ka tukang, kaasup lemah nu kurang hade, sabab ngabalukarkeun naon nu dipikanyaah hamo ngajadi.
Purba Tapa: lemah bahé ka hareup, kurang hade perbawana, matak leungiteun simpati batur.
Ambek Pataka: lemah bahé ka katuhu, kurang hade mawatna, matak dinyenyeri ku batur.
Lemah nu ngalingga manik: lemah nu wangunna kawas puncak manik, alus perbawana, ngajadikeun nu caricing di dinya diperhatikeun ku déwata.
Singha Purusa: lemah nu motong pasir, alus mawatna, matak meunang dina juritan.
Sri Madayung: lemah aya di antara dua susukan, nyaéta susukan leutik di Beulah kénca jeung susukan badag di Beulah katuhu.
Kaasup lemah nu kurang hade, temahna matak dimadu ku wanoja.
Sumara Dadaya: lemah anu datar, kaasup lemah nu kawilang hade, temahna matak kadatangan Rama (kokolot lembur).
Luak Maturun: lemah anu léngkob ngajungkiring, kaasup lemah nu kurang hade, ku sabab ngajadikeun nu caricing di éta wewengkon teu weléh katalangsara.
Wewengkon nu sumalipat, kaasup wewengkon anu kurang hade ku sabab nu caricing di dinya jadi jauh tina kabeungharan tur sarwa kakurangan.
Tunggang Laya: wewengkon nu nyanghareup ka laut, kaasup wewengkon nu kurang hade, kusabab ngajadikeun nu caricing di éta wewengkon paéh kabéntar gelap.
Mrega Hideng: wewengkon urut kuburan, kaasup wewengkon anu kurang hade, kusabab ngabalukarkeun wewengkonna leungiteun komarana.
Jagal Bahu: lemah anu bungangang, kaasup lemah anu kurang hade, mawatna matak éta wewengkon bakal leungiteun komara.
Talaga Kahudanan: wewengkon nu meulah cai, kaasup wewengkon anu kurang hade, kusabab nu caricing di dinya bakal nemahan pati ku pakarang deungeun dina perang jurit.
Wewengkon anu nukangan pasir atawa gunung, kaasup wewengkon anu kurang hade, perbawana matak ngaruksak hubungan kulawarga.
Si Bareubeu, kewengkon katunjang ku cai (walungan), kaasup wewengkon nu kurang hade, temahna matak dihukum ku déwata.
Lembur kakurung ku imah, kaasup wewengkon anu kurang hade, mawatna nu darumuk di dinya jadi budak beulian.
Urut tempat nu pikarujiteun kakurung ku imah, kaasup wewengkon anu kurang hade, temahna bakal ngadatangkeun kasusah.
Nu perlu dicatet dina téks Warugan Lemah téh antarana perspéktif anu digunakeun dina téks lain dumasar kana arah mata angin kalér - kidul - wétan - kulon sakumaha dipikawanoh ku urang, tapi ngagunakeun perspektif kénca - katuhu - hareup - tukang anu keur urang kiwari mah sipatna kacida rélatifna.
Pananyana, naha bisa istilah perspektif dina téks dikonvérsi ka arah nu ku urang kiwari dipaké?
Hadean aya kénéh urang Kanékés, nu masih gugon kana talari paranti karuhun.
Tina kapercayaan nu diagem ku urang Baduy, urang bisa ngararampa, pamustunganana nyindekkeun perspéktif anu relatif kana perspektif anu absolute.
Pikeun urang Baduy, hareup téh sarua jeung wétan, atawa wiwitan, tempat mimiti meletékna panon poé.
Nu matak, huma sérang, huma tempat dilaksanakeunana upacara siklus tatanén di Baduy, kudu aya di wewengkon pangwétanna.
Huma nu lian teu meunang aya nu perenahna di wétaneun huma sérang, pamali, disebutna gé ngahalangan panon poé.
Wétan téh basa Sansekertana purwa.
Kecap purwa dina basa Sansekerta sajaba teu ngandung makna ‘ wétan ’, ogé ngandung makna ‘ hareup, awal, asal-muasal ’ deuih.
Aya babasan dina basa Sunda lali ka purwadaksina nu hartina poho kana wiwitan, kana asal-muasalna.
Lamun hareup sarua jeung wétan, atuh katuhuna tangtu kidul.
Enya, katuhu téh kidul.
Sajaba ti ngandung harti kidul, kecap daksina ngandung harti ‘ katuhu ’ deuih (Zoetmulder, 2006: 188).
Nu resep lalajo pilem India, biasana dina adegan kawin sok aya adegan upacara pradaksina.
Prak-prakkan upacara pradaksina dina agama Hindu nyaéta muter ka béh katuhu nurutkeun arah jarum jam.
Nu dikurilinganna téh seuneu nu dianggap suci nu disebut ‘ daksināgni ’.
Éta seuneu nu dikurilingan téh salawasna aya di béh katuhu.
Ku kituna, perspektif dina téks Warugan Lemah bisa ditafsirkeun saperti di handap ieu.
Talaga hangsa nyaéta lemah anu bahé ka kalér.
Banyu metu nyaéta lemah anu bahé ka kulon.
Purba tapa nyaéta lemah anu bahé ka wétan.
Ambek pataka nyaéta lemah anu bahé ka kidul.
Tina nu didadarkeun di luhur, kacatet aya opat rupa dedegan lemah anu kawilang alus.
Kahiji, talaga hangsa (lemah nu bahé ka kalér).
Dumasar hasil rekonstruksi suwargina Saléh Danasasmita dina artikelna ‘ Mencari Gerbang Pakuan ’ (2006), pola talaga hangsa kamungkinan gedé dijadikeun pola wewengkon di puseur kota Pakuan.
Kitu deui saupama urang niténan lembur-lembur di Baduy, réa anu topografi taneuhna bahé ka kalér deuih.
Pon kitu deui di wewengkon sabudeureun Baduy, saperti Citorék jeung Cibedug, samalah di kampong adat Mahmud nu aya di Bandung taneuhna bahé ngalér.
Éta hal leuwih nguatan kayakinan, yén téks Waruga Lemah kungsi diagem tur dipercaya ku urang Sunda bihari dina ngababakan nyieun pilemburan.
Lemah nu dianggap alus deui téh nyaéta lemah nu motong pasir, disebutna singha purusa.
Sacara étimologi, singha purusa asalna tina basa Sansekerta nu hartina ‘ lalaki singa atawa pahlawan ’.
Numutkeun kapercayaan sakumaha nu nyangkaruk dina téks Waruga Lemah, ieu lemah téh dipercaya matak meunang dina perang jurit (awét juritan).
Jigana, ieu lemah téh digunakeun jadi wilayah pertahanan Pakuan Pajajaran, pikeun nahan serangan musuh, tur sisi-sisina dijieun susukan pertahanan (nyusuk na pakuan).
Sajaba ti éta, lemah nu dianggap alus téh nyaéta lemah anu datar (sumara dadaya).
Sumara dadaya sacara harfiah hartina ‘ ngadatangkeun simpati ’.
Cenah mah lemah nu datar téh bisa ngadatangkeun Rama (kokolot lembur).
Hartina, ieu kontur lemah téh digunakeun pikeun masarakat umum, lain pikeun golongan élit.
Lemah datar leuwih ngamungkinkeun pikeun dijieun lembur anu konséntrasi masana leuwih réa.
Hiji deui anu dianggap lemah anu alus téh nyaéta lemah anu ngalingga manik, nu wangunna kawas puncak manik.
Bujangga Manik dina catetanana nétélakeun yén inyana haying manggihan lemah anu ngalingga manik pigeusaneun inyana nunda raga: “nemu lemah kabuyutan, na lemah ngalingga manik”.
Jigana wangun lemah ngalingga manik digunakeun minangka wewengkon kabuyutan (kaagamaan) pikeun masyarakat Sunda mangsa bihari.
Sok sanajan ngan aya opat rupa nu kaasup kana lemah anu alus, henteu ujug-ujug lemah anu dianggap kurang alus téh henteu dijieun lembur.
Lemah anu kurang alus bisa dijieun lembur saupama nu rék ngababakan nyumponan sarat sarat nu geus ditangtukeun, di antarana melak rupa-rupa tatangkalan kayaning pacar, dangdeur, usar, haur geulis, jsté.
Tempatna ogé ditangtukeun, nyaéta di tempat pasajén atawa di wewengkon dalem.
Waktuna ditangtukeun ogé deuih, diantarana poé Anggara Manis (Salasa Manis), Buda Hireng (Rebo Legi), Tumpek Kaliwon (Saptu Kliwon), jeung saterusna.
Dina téks Waruga Lemah écés jéntré ditétélakeun, yén enas-enasna mah lemah téh teu meunang diganggu, sumawonna nepi ka diruksak mah.
Saupama aya lemah nu dianggap kurang hade, cukup ku dijieun ritual jajampéan, menekung ka Nu Kawasa sangkan jauh tina balay.
Kapercayaan kawas kieu téh kiwari masih dipertahankeun ku masarakat Baduy, saperti nu kaunggel dina pikukuhna: ‘ Gunung teu beunang dilebur, lebak teu beunang diruksak, larangan teu meunang dirempak, buyut teu meunang dirobah, lojor teu meunang dipotong, pondok teu meunang disambung, nu lain kudu dilainkeun ’.
Pungkasing carita, tina pola-pola lembur nu nyampak dina téks Waruga Lemah katitén dalitna hubungan ékologis antara masarakat Sunda bihari jeung alamna.
Pasualanana, urang Sunda kiwari mun muka pilemburan make pola anu mana?
Jawabanna tangtu hésé, sabab urang nempatan lembur téh boa teu make pola.
Produk karajinan wayang golek anu dihasilkeun sajumlah pangrajin di Désa Malangnengah, Kacamatan Sukatani, Kabupatén Purwakarta, Jawa Barat, dipasarkan nepi ka ka Kanada sarta Walanda.
“Tapi produk wayang golek anu dipasarkan nepi ka ka luar nagari éta jumlahna henteu loba teuing, ngan ngahontal ratusan unit,” ceuk Kusnadi (55), perajin wayang golek di Désa Malangnengah, Kacamatan Sukatani, Purwakarta, Minggu.
Manéhna ngomong pemesanan wayang golek ti nagara urang sorangan rata-rata asalna ti nu boga warung kuku di sapanjang jalur Pantura, Bungursari, Citapen, Purwakarta sarta sawatara pemiikik warung cinderamata atawa souvenir di wewengkon séjén.
Bahan baku karajinan wayang golek nyaeta kai lame atawa kai "jeungjing" anu gampang ditampa di wewengkon kasebut.
Pangrajin wayang golek di wewengkon éta rata-rata ngabogaan 10 pagawé, anu sanggup produksi nepi ka 50 wayang golek dina saminggu.
Kusnadi ngomong keahlian nyieun wayang golek ditampa ti kolotna.
Kusnadi mimitian jadi pangrajin wayang golek di saprak kira-kira 20 taun ka tukang.
Nurutkeun manéhna, saprak puluhan taun nepi ka kiwari kabeh pangrajin wayang golek di Désa Malangnengah tacan kungsi meunangkeun bantuan modal ti Pamaréntah Kabupatén Purwakarta.
Manéhna ngaharepkeun Pamaréntah Kabupatén Purwakarta daék mantuan para pangrajin wayang golek di désa éta boh mangrupa bantuan permodalan boh manajemén.
Sangkan lulus dina nyanghareupan ujian-ujian ti Alloh éta, nya aya dua syarat anu ku urang kudu dicumponan.
Kahiji, boga méntal munfiqin.
Méntal munfiqin téh baris ngabuah kamandirian dina hirup jeung kahirupan.
Para sahabat nalék ka Rosululloh SAW ngeunaan naon-naon anu kudu dinapakahkeun jeung kudu ka saha méré napakahna.
Saperti anu dijelaskeun dina ayat saterusna: “Maranéhna bakal naranya ka hidep, naon anu kudu dinapakahkeun ku maranéhna, pok jawab, yén saniskara kahadéan anu diinfakkeun ku maranéh téh keur indung bapa katut dulur-dulur nu landes, keur barudak yatim, keur jalma-jalma miskin, jeung keur jalma anu katalangsara di panyabaan, jeung kana saniskara kahadéan anu dipilampah ku maranéh tangtos Alloh uningaeun” (QS. 2: 215).
Hadirin Rohimakumulloh!
Suksés jeung henteu suksésna hirup hiji jalma gumantung kana hadé jeung goréngna ka anu jadi kolot kaasup ka nu jadi guru nu geus méré pangarti jeung élmu panemu katut akhlak.
Dina hiji hadits Rosululloh SAW ngadawuh: “Di antara dosa-dosa badag téh nyaéta nyarékan indung bapa sorangan, para sahabat ngarasa héran, sabab aya jalma anu wani nyarékan nu jadi kolot pituin nepika nalék, saha nu boga peta kitu téh ya Rosul?”
Rosul ngawaler: “Lamun maranéh nyarékan kolot batur, nya anu kitu téh sarua jeung nyarékan kolot sorangan, lamun maranéh mihéman ka nu jadi kolot batur, éta sarua jeung mihéman ka nu jadi kolot sorangan”.
Nalika urang infak, zakat atawa sidkah séjénna, pasti Alloh nu baris maparin kabagjaan nu sajati, du’a ti sasama jeung jaminan moal pinanggih jeung kasangsaraan nalika madep ka Alloh SWT.
Inti tina ékah jeung nyukur rambut orok dina poé katujuh kalahiran éta hakékatna mah ngalatih anak nu kakara lahir sangkan boga jiwa munfiqin.
Kumargi kitu biasakeun nu jadi anak téh ngeusian kéncléng boh di pangajian atawa di waktu juma’ahan saperti kiwari.
Hadirin Rohimakumulloh!
Lamun téa mah aya aki atawa ninina nu nganjang ka imah, poma anak téh ulah dilatih jadi préman, punta-pénta ka nu jadi nini atawa akina.
Lamun nu jadi budak geus dibiasakeun punta-pénta, nya ka saban jalma anu nganjang ka imah téh bakal dipéntaan duit.
Jeung lamun nu jadi anak jadi pajabat, nya geus pasti bakal jadi jajaluk, sok punta-pénta, boh di jalanan atawa di kantoran.
Hadirin Rohimakumulloh!
Anu kadua nyaéta ngawangun pola pikir anu positif.
Dawuh Alloh dina ayat saterusna, nyaéta ayat 216, Alloh ngadawuh: “Geus diwajibkeun ka maranéh perang, sanajan peperangan téh dipikaceuceub ku maranéh, bisa jadi perkara anu dipikaceuceub ku maranéh téh kacida hadéna pikeun maranéh, jeung bisa jadi perkara anu dipikaresep ku maranéh kacida pisan goréngna pikeun maranéh, Alloh uninga, sedengkeun maranéh mah henteu nyaho nanaon”.
Perang ngalawan musuh éta hiji kawajiban nu kacida dipikaceuceub, sabab risiko tina perang mah saukur dua kamungkinan, maot atawa tatu saumur hirup.
Tapi sing inget ku alatan perang ieu kahirupan bakal aman, moal aya nu ngajajah.
Perang jaman kiwari mah geus tangtu lain ngusir penjajah tapi ngusir panyakit kedul, jorok, korét, borangan jeung panyakit-panyakit séjénna nu ngancik dina diri urang.
Hadirin Rohimakumulloh!
Urang kana sagala rupa katangtuan jeung kawajiban ti Alloh téh kudu boga sikep positip.
Nalika urang gering, datang ka dokter disuntik tuluy balikna dibahanan obat nu sarwa pait jeung teu aya nu ngeunah bari kudu mayar dokter.
Sok sanajan éta obat téh parait, tapi ku urang teu wudu diinum, sabab urang hayang cageur.
Urang percaya yén dokter téh méré obat nu bisa nyageurkeun kasakit urang.
Tapi naha ari ka Alloh nu maparin kahirupan urang samasakali henteu percaya?
Sholat, shaum, zakat jeung qurban katut ibadah-ibadah séjénna éta karasa pait, nepika datang ka masjid nalika juma’ahan ogé sok telat jeung pangtukangna waé.
Béda jeung datang ka ondangan atawa ka tempat hiburan, sok sanajan kudu mayar, urang teu weléh datang jeung sok pangheulana.
Musibah nu ku urang sadaya karandapan kiwari éta bisa jadi kanyaah Alloh sok sanajan karasana pait.
Urang terus-terusan ngadu’a sangkan jadi jalma anu beunghar tapi angger miskin, éta ogé bisa jadi kanyaah ti Alloh, sabab upama urang jadi jalma anu beunghar urang bisa jadi teu wawuh jeung masjid atawa jalma-jalma anu katalangsara.
Hadirin Rohimakumulloh!
Dina khutbah nu kadua ieu sim kuring henteu petot-petot pikeun ngajak, hususna ka diri khotib umumna ka jama’ah sakumna sangkan terus ngaronjatkeun iman jeung takwa sabab éta mangrupakeun bekel anu utama nalika madep ka Alloh Anu Maha Wijaksana.
Bulan Muharram, bulan kahiji dina bulan Islam, hayu urang jadikeun titik panginditan pikeun ngaronjatkeun élmu, iman jeung amal.
Pamungkas tina khutbah nu ayeuna, tiasa dicindekeun, yén sakabéh hirup urang téh éta ibadah.
Urang sadaya kudu sadar yén urang téh keur diuji pikeun ngaronjatkeun martabat hirup jeung kahirupan urang sadaya.
Sangkan lulus dina ujian, nya urang kudu tatahar.
Sakabéh aktifitas urang, ku urang kudu diluyukeun jeung katangtuan Alloh sok sanajan karasana pait.
Asa cikénéh taun anyar Hijriyah kaalaman ku urang, ayeuna tos tepung deui.
Alhamdulillah, hartina urang masih kénéh diwidian ku Mantenna pikeun ngaronjatkeun deui sumanget hijrah ka Alloh SWT.
Judul sareng téma édisi ieu ngahaja diwangun ku kalimah provokasi enya provokasi, tapi provokasi keur kahadéan.
Maksudna sangkan sakumna anu maca ieu majalah kageuing deui ghirohna pikeun hijrah ka Alloh.
Panyeluk jeung pangajak kieu téh méh ampir unggal taun anyar Hijriyah diaweuhankeun ku para ulama, ustadz jeung kiayi dina raraga ngingetan anu geus poho atawa gaplah, da rumasa urang mah sok gampang pohoan.
Sumaget hijrah ieu teu meunang pareum sabab kondisi umat kiwari keur aya dina titik anu kacida handapna.
Dina Risalah Tabukiyah, Imam Ibnul Qoyyim ngabagi hijrah jadi dua rupa, kahiji, hijrah ku haté nuju ka Alloh jeung Rosulna.
Hijrah nu ieu hukumna fardluaén pikeun unggal jalma iraha baé tur dimana waé.
Dina surat Adz Dzariyat ayat 50 Alloh ngadawuh: “Nya geura gagancangan aranjeun baralik pikeun ta’at ka Alloh”.
Inti hijrah ka Alloh nyaéta ngantunkeun sagala anu dibenduan ku Alloh nuju kana perkara anu dipikacinta-Na.
Kangjeng Rosul SAW ngadawuh: “Jalma muslim nyaéta jalma anu jalma muslim séjénna salamet tina gangguan lisan jeung leungeunna, jeung jalma anu hijrah nyaéta jalma anu ngecagkeun perkara anu dicegah ku Alloh SWT” (HR. Bukhori & Muslim).
Ieu hijrah téh ngawengku ‘tina’ jeung ‘nuju’.
Tina kacintaan ka salian Alloh nuju kana kacintaan ka Anjeunna.
Tina ibadah ka salian Alloh nuju kana ibadah ka Anjeunna wungkul.
Tina rasa sieun ka salian Alloh nuju kana sieun ka Anjeunna.
Tina miharep ka salian Alloh nuju miharep ngan ka Anjeunna wungkul.
Tina tawakkal ka salian Alloh nuju ngan tawakkal ka Anjeunna wungkul.
Ieu hijrah téh ngarupakeun pameredih tina syahadat.
Milampah hijrah téh henteu gampang.
Jalma anu migawéna dianggap jalma anu anéh diantara manusa sanajan tatanggana mah loba.
Manéhna ngécagkeun sakabéh paham manusa jeung ngajadikeun Rosululloh SAW salaku hakim tina sagala perkara anu dipaséakeun dina kahirupan.
Cindekna pikeun jalma anu hijrah mah milih Alloh jeung Rosulna téh hiji-hijina pilihan hirup (Al-Ahzab: 36).
Sajatina upama urang leukeun neuleuman tur ngaguar hikmah nu kacangkem dina ibadah, utamana ibadah Qurban, tanwandé baris euyeub ku hikmah nu bisa dikoréh tur diala ku urang.
Alloh SWT kersa maparin hiji pépéling ka sakumna jalma mumin, yén dina nalika nyorang alam kahirupan dunya, ieu moal sepi tina prosés perjuangan jeung pangorbanan.
Sadar atawa henteu, saban mumin hakékatna mah ditungtut pikeun bajuang jeung kurban.
Bisa jadi, dina poé Idul Qurban, hiji mumin sacara syaréat kurban ku cara meuncit sato kurban dina wanda hiji domba atawa sapi, nya teu nutup kamungkinan isuk jaganing géto mah manéhna ditungtut pikeun ngurbankeun eusi dompétna, boh nu mangrupa harta pakaya pikeun nulungan pakir miskin atawa ngabantu sasama nu keur nandangan kasusah.
Bisa jadi deui, dina poénan kurban sabagian tiantara urang saruka-bungah kurban ku meuncit hiji sapi atawa domba.
Nya teu nutup kamungkinan isuk pagétona mah manéhna ditungtut sangkan daék ngurbankeun waktu, tanaga, pikiran, matéri, atawa perasaanana.
Malah mandar, leuwih beurat deui mah, mungkin ditungtut pikeun siap ngurbankeun hiji perkara anu kawilang mahal tur gedé ajénna pikeun ukuran kahirupanana, nyaéta kudu ridlo nandonkeun atawa ngurbankeun nyawana sorangan demi hiji perjuangan hirup di jalan-Na.
Upama urang napakuran sajarah kahirupan para Rosul Alloh, écés baris dikanyahokeun yén kahirupan para Rosul téh teu aya nu sepi tina perjuangan jeung pangurbanan.
Padahal, 25 Rosul éta ngarupakeun utusan-Na nu justru dipilih langsung ku Alloh SWT, upama diukur jeung diiker ku logika, sakuduna mah hirupna para Rosul pinilih téh éta sarwa genah tur diistimewakeun ku Alloh SWT.
Tapi, dina kanyataanana, kahirupan maranéhna téh euyeub ku cocoba jeung ujian anu nungtut perjuangan jeung pangurbanan.
Ti waktu ka waktu hirup maranéhna salawasna dibarengan tur dituturkeun ku ujian jeung totondén.
Pék geura ku urang lenyepan kahirupan para Rosul nu kaunggel dina Al-Quran diguar dina sajarah, utamana perjuangan jeung pangurbanan Nabi Ibrahim A.S. nu aya pakaitna jeung moméntum Idul Adha.
Éstu kawilang beurat tur baha ujian jeung cocoba anu katampi ku Nabi Ibrahim nalika anjeuna diparéntah ku Alloh sangkan siap ngurbankeun hiji perkara nu kawilang mahal keur ukuran dirina, nyaéta meuncit nu jadi anak pituin, Ismail A.S., nu sakian puluh taun didama-dama lahirna.
Saméméh prung ngalaksanakeun ieu paréntah Alloh SWT, Nabi Ibrahim cumeluk ka nu jadi anakna, Ismail (Q.S. Ash-Shooffat: 102).
Ieu ayat maparin hiji pangajaran jeung hikmah anu kalintang luhung.
Alloh ngajarkeun ka urang ngaliwatan Nabi Ibrahim, yén hiji jalma éta mibanda kawajiban pikeun ngajénan hak anu séjén sok sanajan ka diri nu jadi anak sorangan.
Dina diri Ibrahim teu ngancik saeutik ogé sikep ‘sok kumawasa, asa anu pangakangna’ nepika sakarep ingsun dina ngalaksanakeun papagon Alloh SWT.
Padahal waktu harita kadudukan jeung kalungguhanana téh sabagé Nabi katut Rosul nu meunang paréntah langsung ti Alloh SWT.
Ayat di luhur upama ditempo tina sisi kaimanan mibanda hikmah, pikeun jalma nu mumin henteu aya pilihan séjén upama dirina disanghareupkeun kana paréntah Alloh SWT kajaba ngahiap ku ucapan ‘sami’naa wa atho’na’, abdi sadaya nguping paréntah Gusti tur abdi sadaya siap pikeun ngalaksanakeunana.
Nabi Ibrahim parantos ridlo tur ikhlas pikeun ngurbankeun nu jadi anakna demi nyumponan paréntah Alloh katut agamana.
Cik kira-kira kumaha sikep urang upama ieu paréntah téh tumiba ka diri urang?
Naha urang réla tur ikhlas bajuang ku ngurbankeun perkara nu kawilang gedé ajénna demi kapentingan agama?
Atawa malah meureun sabalikna urang mah leuwih réla ngurbankeun agama pikeun kapentingan jabatan, kakawasaan, kulawarga jeung golongan?
Sakuduna mah urang bisa nyokot pangajaran nu kawilang luhur ajénna tina kisah Nabi Ibrahim anu dijadikeun tonggak sajarah Idul Adha atawa Idul Qurban.
Demi nu jadi pasualanana, moméntum Idul Qurban éta lain saukur meuncit sato kurban dina bentuk hiji sapi atawa domba wungkul, tapi coba lenyepan sajarah peristiwa kurban tadi.
Ku ngalaksanakeun kurban éta bisa ngadorong diri saban mumin pikeun mibanda karep jeung cita-cita ogé satékah polah usaha demi ajegna bebeneran Alloh SWT dina hirup kumbuh masarakat jeung nagara.
Geus waktuna peristiwa kurban téh leuwih dima’naan lain saukur ku meuncit sato kurban, tapi leuwih ti kitu kudu bisa nyokot ma’na nu kaunggel dina éta paréntah Alloh SWT.
Ngaliwatan sumanget kurban, kuduna mah ngajadikeun urang mingkin siap pikeun bajuang jeung kurban, demi ajegna sendi-sendi bebeneran katut kaadilan di satengahing kahirupan masarakat jeung nagara.
Ku sumanget kurban, urang kudu siap pikeun bajuang jeung kurban merangan kamungkaran.
Ogé teu kurang pentingna urang kudu siap pikeun nyanghareupan sagala risiko nu bakal karandapan tur tumiba ka diri urang, upama kaom nu ngadukung kamungkaran atawa kama’siatan tadi ngarasa kagareuwahkeun kadudukanana.
Ku cara ngantep kamungkaran atawa kama’siatan tumuwuh tur nyaliara di satengahing kahirupan masarakat, nya siap-siap baé pikeun nampi bebendu Alloh SWT dina pirang-pirang bentuk adzab nu moal ukur tumiba ka jalma nu zholim wungkul, tapi jalma nu iman ogé bakal ngarasakeun balukarna.
Mudah-mudahan Alloh SWT maparin jalan nu hadé ka urang sadaya, saba’da urang satékah polah bajuang jeung kurban kalawan maksimal dina nanjeurkeun nu ma’ruf.
Dina waktu nu sarua urang ogé bajuang jeung kurban pikeun merangan sagala rupa kamungkaran jeung kama’siatan nu ngorowotan jeung ngaruksak kana sendi-sendi kahirupan nu diberekahan tur dipikaridlo Alloh SWT.
Hadirin Sidang Jum’ah Rohimakumulloh!
Hayu urang titénan tur émutan deui, dua sifat luhung minangka kalungguhan jeung kaagungan anu husus pikeun umat Islam, hususna pikeun jalma anu ariman.
Dua sifat tadi nyaéta syukur jeung sabar.
Ti kawit ayeuna sareng saterusna tug nepika ahir hayat, hayu urang cekel kalawan pengkuh dua sifat tadi, ‘Syukur jeung Sabar’.
Dina ieu kasempetan, saba’da urang syukuran ku hidayah iman, Islam jeung takwa, nya urang guar bag-bagan syukur jeung iman ka Nabi Muhammad SAW, sarta sabar dina énggoning nanjeurkeun sunnahna.
Hadirin Rohimakumulloh!
Dina salah sahiji hadits Rosululloh Muhammad SAW ngadawuh: “Islam diwangun dina lima rukun, nyakséni yén teu aya deui Pangéran anging Alloh, sareng Muhammad téh éta hamba katut Rosul-Na” (HR Bukhori Muslim).
Saba’da iman ka Alloh SWT, nya iman ka Rosululloh Muhammad SAW éta mangrupakeun hambalan tatapakan anu utama.
Sabab sakabéh tatapakan nu séjénna éta diwangun dumasar kana kaimanan ka Alloh katut Rosul-Na.
Sahingga jalma anu teu iman ka Rosululloh, ngan saukur iman ka Alloh wungkul, éta teu cukup jeung iman anu kitu mah kaasup batal, teu sah.
Dawuh Rosul anu kadua: “Demi Dzat anu jiwa Muhammad aya dina kakawasaan Mantenna, henteu aya hiji ogé jalma nu nguping ngeunaan kaula ti ieu umat manusa, boh Yahudi atawa Nasroni, tuluy maranéhna maot bari teu iman kana anu kaula diutus pikeun mawa éta perkara, anging bakal jadi pangeusi naraka”.
Nya ieu pisan anu jadi cukang tina pentingna iman ka Rosul minangka tatapakan agama jeung amal ibadah.
Upama teu iman ka Rosul atawa nampik ka Rosul, tanwandé sakabéh amal hadéna bakal gugur, turta jauh tina rahmat.
Hal ieu tiasa dilenyepan tina dawuhan Alloh anu kaunggel dina Surat Al-Maidah ayat 5 sareng surat Al-Jin ayat 23.
Leuwih jauhna jalma nu teu iman ka Rosululloh éta bakal ditibanan cocoba jeung adzab nu nyelekit, saperti pidawuh Alloh nu hartosna: “Sakuduna jalma-jalma nu sulaya kana paréntah-Na pikeun taat ka Rosul kudu ngarasa sieun ditibanan cocoba atawa ditibanan siksa anu nyelekit” (QS. An-Nuur: 63).
Kumargi kitu, urang kudu syukur ka Alloh kana hidayah iman urang ka Rosululloh SAW tur sabar dina nuturkeun sarta ta’at ka anjeuna.
Hadirin Rohimakumulloh!
Rosululloh éta manusa biasa, lain malaikat ogé lain anak Pangéran atawa anu lianna.
Anjeuna sacara manusiawi sarua jeung urang sakumna.
Buktina anjeuna lahir ti jinis manusa, bapana Abdullah bin Abdul Mutholib, jeung indungna Aminah, duanana ngayuga ti suku Qurésy di Makkah Al-Mukarramah, rundayan Nabiyulloh Ismail bin Nabi Ibrohim AS minangka rahmat jeung waleran kana paneda Abul Anbiya Ibrohim AS saperti anu kaunggel dina Surat Al-Baqoroh ayat 129.
Alloh ngawawadian ka Rosul sangkan nétélakeun dirina, saperti nu kaunggel dina Al-Kahfi: 110.
Hadirin Rohimakumulloh!
Rosul ogé ngawawadian ka urang sangkan anjeuna teu diajénan ku cara-ara nu kaleuleuwihan, saperti urang Nasroni nu ngajénan Nabi Isa AS.
Tong boroning ngajadikeun kuburanna minangka tempat sujud anu dipahing ku anjeuna dalah ngalandi jeung ngagelaran anjeuna ku pirang-pirang gelar jeung landian anu arahéng saperti gelar jeung landian anu kabandungan kiwari, dalah ku cara ajeg nangtung pikeun mihormat nalika anjeuna hadir kana majlis para sahabat nu keur diuk ogé dipahing pisan.
Ieu ku urang tiasa diaos tina dawuhan anjeuna.
Hadits ka 4 “Poma arandika ulah muji ka kaula ku pupujian nu kaleuleuwihan saperti urang Nasroni muji Isa putra Maryam, satemenna kaula mah saukur abdi Alloh, kumargi sakitu pok ucapkeun ku arandika hamba Alloh jeung Rosul-Na” (HR al-Bukhori).
Dina khutbah anu kadua ieu, hayu urang pancegkeun iman jeung takwa urang ka Alloh ogé urang kandelkeun iman ka Rosululloh sakaligus ngalaksanakeun sagala rupa paréntahna.
Diantara rupa-rupa paréntah ti Rosul téh, nyaéta: kahiji, Ngayakinkeun bari dibarengan ku tanggung jawab kana bebeneran Nabi Muhammad jeung sagala rupa perkara anu dibawa ku anjeuna.
Kadua, Ikhlas taat ka Rosul bari ngalaksanakeun sagala rupa paréntah jeung nyinglarkeun diri tina sakabéh nu dipahing ku anjeuna.
Katilu, Micinta Rosul, kulawargana, para sahabatna jeung ka sakabéh jalma nu nuturkeun tapak lacak aranjeuna.
Hadits ka 5: “Henteu sampurna iman hiji jalma sahingga kaula leuwih dipikacinta ku dirina batan nu jadi indung bapana, anakna jeung manusa sakumna” (HR Bukhori Muslim).
Kaopat, ngabéla jeung merjuangkeun ajaran Nabi tur ngada’wahkeun pikeun ngabébaskeun manusa tina jalan nu poék kana jalan nu caang ngempray, tina kadoliman kana kaadilan, tinu batal kana bebeneran, sarta tina ma’siat kana ta’at (Al-A’rof: 157).
Kalima, Nulad akhlak jeung kapamingpinan Nabi dina sagala réngkak paripolah hirup, nya éta pisan nu disebut pituduh Alloh nu kaunggel dina Surat Al-Ahzab ayat 21.
Kagenep, Ngamulyakeun anjeuna ku loba maca sholawat tur salam utamana saba’da nyebat jenengan anjeuna.
Dawuh Rosul anu hartina: temen rugi jalma anu disebut ngaran kaula, tapi manéhna mumul maca sholawat ka kaula (HR Tirmidzi).
Ati-ati tur taliti tina pirang-pirang ajaran nu patojaiyah jeung ajaran Nabi saperti ati-ati tina syirik, tahayul, bid’ah, jeung khurofat.
Nya ieu anu dimaksud ku dawuhan Alloh saperti nu kaunggel dina Surat An-Nuur ayat 63.
Syukuran ku hidayah iman ka Alloh katut Rosul-Na ku ngaraksa persatuan umat bari nyinglarkeun pacéngkadan, pakia-kia pacéngkadan ku nyekel deleg Al-Quran katut sunnah Rosul-Na anu shohéh.
Mudah-mudahan urang kalebet jalma nu salawasna syukur tur sabar dina énggoning iman ka Alloh katut Rosul-Na.
Hadirin Rohimakumulloh!
Alhamdulillah, urang sadaya muji ka Alloh.
Nu parantos maparin kasempatan sareng kakiatan ka urang sadaya, dugi ka urang tiasa ngaréngsékeun ibadah shaum sabulan campleng, dina bulan Romadlon.
Mugia Alloh SWT nampi kana amal ibadah nu ku urang dilakonan, nepi ka jadi pangjajap kana dihampurana dosa-dosa urang ku Mantenna.
Pon kitu deui sholawat miwah salam, mugia dihaturkeun ku Alloh ka Nabi nu ahir tur Rosul pamungkas, nyaéta Muhammad SAW.
Kakuatan, kasobaran, kaunggulan, mugia ku Alloh dilungsurkeun ka mujahidin muslim nu sibuk bajoang mélaan hak Alloh, Rosul-Na jeung hak-hak maranéhna salaku kaom muslimin.
Hadirin Rohimakumulloh!
Sifat mulya jeung amal hadé, nu geus dibiasakeun dina bulan Romadlon, éta kacida pisan alusna upama ku urang dijadikeun bekel pikeun milampah amal-amal hadé nu bisa ngajajap urang ka sawarga.
Tur urang yakin, bakal aya dina kaunggulan nepi ka bisa ngaréngsékeun pirang-pirang totondén nu kiwari keur karandapan ku urang salaku umat Islam jeung bangsa Indonesia dina umumna.
Ibadah shaum salami sabulan sampleng dina bulan Romadlon nu dilakukeun ku urang kalawan bener luyu jeung tuntunan katut conto ti Rosululloh SAW, éta mibanda dorongan sumanget jeung karep nu gedé, boh nu aya pakaitna jeung kahirupan pribadi atawa kahirupan masarakat jeung nagara, pikeun ngalampahkeun amal-amal hadé, nu dina istilah Al-Quran mah disebut Al-Islah.
Saban amal-amal al-Islah éta ngawengku kana ajén-ajén jeung unsur nu sifatna ngawangun.
Hadirin Rohimakumulloh!
Dina Al-Quran, teu kurang ti 169 kalina kecap nu nyoko kana kecap sholaha, saperti, ash-sholah, al-islah, ash-sholih, al-mushlihun jeung nu néjén-séjénna.
Numutkeun ajaran Al-Quran, kahadéan-kahadéan éta kudu leuwih tiheula dilarapkeun ku diri urang sorangan saméméh dilaksanakeun ka nu séjén, masarakat jeung nagara.
Demi rék bisa milampah kahadéan ka jalma séjén kumaha, sedengkeun diri urang sorangan ogé masih lamokot ku kajahatan jeung karuksakan?
Aya ahli hikmah nu netélakeun: “Jalma-jalma nu hadé (ash-sholihun) éta saukur bisa ngatik jeung ngadidik dirina sorangan, tapi jalma-jalma anu milampah kahadéan (al-mushlihun) mah nyaéta nu mampuh ngabina umat”.
Sakuduna mah, urang ngabina diri urang sorangan leuwih tiheula saméméh ngabina jalma séjén atawa masarakat.
Hal éta diécéskeun ku Imam Al-Ghozali: kawajiban saban muslim nyaéta ngamimitian hiji kahadéan ka dirina sorangan, nyumponan kawajiban (fardlu) jeung ningalkeun rupa-rupa paharaman (nu haram).
Saba’da kitu kakarék dilarapkeun ka nu jadi anak jeung pamajikanana, kaom kulawargana.
Upama geus bisa kakarék undak kana hambalan nu lega nyaéta tatanggana, lingkungan bangsa di jero nagarana, jeung nu saterusna ka umat manusa sakabéhna, numutkeun kaparigelan jeung kamampuhanana.
Hadirin Rohimakumulloh!
Dina ajaran Islam tugas jeung kawajiban pikeun ngalaksanakeun rupa-rupa kahadéan atawa dina istilah kiwari mah pangwangunan éta nyampay dina taktakna saban muslim jeung muslimah.
Dina énggoning milampah kahadéan atawa pangwangunan, éta kudu maké titik panginditan jeung ditatapakan ku tatapakan nu kuat.
Ulah saukur ngaharepkeun kauntungan nu sipatna lahiriyah saperti kama’muran jeung karaharjaan, ogé ulah digerakkeun ku prikamanusaan, tapi kudu ditatapakan ku babakti jeung taqwa ka Alloh SWT, jadi didorong ku sumanget iman.
Dina Al-Quran urang baris manggihan kecap As-sholihat éta sok loba dihubungkeun jeung kecap iman nepi ka leuwih ti 50 kalina, ieu nuduhkeun yén antara laku lampah hadé atawa pangwangunan téh sabeungkeutan jeung iman, teu bisa dipisah-pisahkeun.
Saban kahadéan nu ditatapakan ku iman, éta lain saukur bakal tinemu jeung kabagjaan hirup lahiriyah di dunya wungkul tapi ogé bakal tinemu jeung kani’matan hirup rohaniyah di ahérat éngké.
Hadirin Rohimakumulloh!
Dina surat An-Nuur ayat 55 Alloh ngadawuh, nu unggelna: “Jeung Alloh geus jangji ka jalma-jalma nu ariman tur milampah amal sholéh ti antara maranéh, yén Mantenna ngangkat maranéhna jadi kholifah di ieu bumi sakumaha geus ngangkat jalma-jalma saméméh maranéhna jadi kholifah” (QS. An-Nuur: 55).
Dina ayat nembé ditétélakeun, jangji Alloh ka jalma-jalma nu milampah amal sholéh nu ditatapakan ku iman, yén maranéhna bakal ditetepkeun pikeun jadi kholifah atawa pamingpin, nepi ka maranéhna bisa ngarasakeun kabagjaan hirup nu dipiharep ku maranéhna.
Jabatan kapamingpinan nu disebutkeun dina ayat di luhur ku istilah kholifah, ku Yusuf Ali disebut minangka kakuatan jeung kakawasaan pikeun mingpin nagri.
Sedengkeun nu dimaksud ku kakawasaan pikeun mingpin nagri téh saur Sayyid Quthub mah nyaéta kakawasaan nu mibanda tugas pikeun ngayugakeun kama’muran jeung kahadéan, lain nyiptakeun karuksakan jeung kasangsaraan.
Kakawasaan éta pikeun nanjeurkeun hak-hak kaadilan jeung kabébasan rohani lain nanjeurkeun kazholiman jeung kajahatan.
Kakawasaan ogé pikeun ngaronjatkeun darajat kahormatan manusa jeung ajén-ajén pri-kamanusaan, lain kakawasaan nu ngusrukkeun manusa jeung masarakat kana jungkrang nu satingkat tur sadarajat jeung sato.
Dina surat al-Maidah ayat 9, Alloh ngadawuh, unggelna: “Jeung Alloh ngajangjikeun jalma-jalma nu ariman turta nu milampah amal sholeh, pangampura jeung ganjaran nu kacida pisan gedena pikeun maranéhna” (QS. Al-Maidah: 9).
Ogé diécéskeun jangji Alloh ka jalma-jalma nu milampah amal sholéh nu ditatapakan ku iman téa, yén maranéhna bakal meunang pangampura, ogé dipaparin ganjaran, nu nganteurkeun maranéhna pikeun neuleuman kani’matan rohaniyah dina kahirupan ahérat jaga.
Hadirin Rohimakumulloh!
Kabagjaan hirup nu kumaha nu baris dirasakeun tur kapibanda ku jalma-jalma nu milampah amal sholéh nu ditatapakan ku iman, sakumaha nu dijangjikeun ku Alloh dina ayat di luhur téh?
Amal sholéh nu ditatapakan ku kaimanan éta baris ngayugakeun kabagjaan jeung karaharjaan di dunya, nu mangrupa: kahiji, baris meunang Rezeki nu loba.
Saban laku lampah hadé éta baris ngadatangkeun rizki jeung kahirupan nu hadé boh di dunyana saperti diécéskeun dina pidawuh Alloh: “Nya jalma nu ariman tur milampah amal sholéh, pikeun maranéhna pangampura jeung rejeki nu mulya” (QS. Al-Hajj: 50).
Kabagjaan anu kadua, bakal meunang darajat nu luhur.
Darajat, kalungguhan, kahormatan jeung nu séjénna éta ngarupakeun kabagjaan hirup di dunya, nu salawasna diperjoangkeun jeung dipicangcam ku saban manusa, sok sanajan kudu nandonkeun pangorbanan nu baha.
Darajat nu luhur, dina harti nu séhat jeung dipihormat, baris dipaparinkeun Alloh ka jalma-jalma nu milampah amal sholéh, saperti nu didawuhkeun ku Mantenna “Jeung sing saha jalma nu madep ka Pangéranana dina kaayaan iman turta geus ngalampahkeun amal sholéh, nya maranéhna bakal meunang darajat nu luhur” (QS. Thoha: 75).
Kabagjaan anu katilu, baris meunang kauntungan.
Kauntungan ngarupakeun hiji perkara nu loba dipicangcam ku manusa.
Urang baris tinemu jeung kauntungan, upama urang milampah amal sholéh atawa amal hadé.
Sabab Alloh moal jalir kana jangjina, sakumaha pidawuh-Na “Tapi ari jalma nu tobat jeung iman tur ngalampahkeun amal sholéh mah, nya mugia waé maranéhna kaasup jalma nu pinanggih jeung kabagjaan atawa kauntungan” (QS. Al-Qoshosh: 67).
Kabagjaan anu kaopat, baris meunang rohmat jeung kacinta.
Kanyaah katut welas asih ogé kacinta Alloh SWT nu dipaparinkeun Mantenna ka hamba-Na, éta ngarupakeun kani’matan nu sayakti.
Alloh SWT baris ngucurkeun rohmat jeung kanyaah-Na ka jalma-jalma nu milampah amal hadé, sakumaha nu dijelaskeun dina pidawuhna: “Anapon jalma-jalma nu ariman tur ngalampahkeun amal sholéh mah bakal diasupkeun ku Pangéranana kana Rahmat-Na, éta téh kabagjaan nu tétéla” (QS. Al-Jatsiyah: 30).
Kabagjaan anu kalima, bakal dileungitkeunna rasa karempan.
Karempan, éta ngarupakeun hiji perasaan nu matak ngaganggu tur nyiksa jiwa manusa.
Jalma nu milampah amal hadé bakal dileungitkeun kakeueungna ku Alloh tina jiwana sakumaha dawuhanana: “Jeung sing saha jalma nu ngalampahkeun amal sholéh bari manéhna iman, henteu kudu ngarasa rempan bisi dikaniaya, atawa dikurangan” (QS. Thoha: 112).
Hadirin Rohimakumulloh!
Masih seueur, kabagjaan dunya nu bakal dirasa jeung ditarima ku urang, upama amal-amal hadé éta dilakukeun ku urang bari ditatapakan ku iman.
Sedengkeun dina kahirupan ahérat mah bakal meunang pangampura ti Alloh SWT.
Pangampura Alloh kana sagala rupa dosa nu kungsi dipilampah di dunya kiwari éta geus ngarupakeun hiji karunia nu ngahampangkeun kasangsaraan hirup di ahérat engké.
Pangampura Alloh ieu bakal dicawiskeun ka jalma-jalma nu milampah amal hadé.
Mugia Alloh maparin kakiatan ka urang nepi ka urang bisa ngalampahkeun amal hadé nu ditatapakan ku iman ka Mantenna.
Amal hadé hasil atikan jeung didikan ogé latihan salami sabulan campleng dina bulan Romadlon ieu sing parat nepi ka Romadlon deui, nepi ka hirup urang téh salawasna euyeub jeung leubeut ku kahadéan nu ditatapakan ku iman ka Mantenna.
Islam asup ka Indonésia, ditepikeun ku para saudagar (padagang), nu ngawanohkeunana téh estu bener-bener jalma dagang.
Hartina nalika dagang bisa payu nepi ka loba nu datang.
Bisa jadi, kaom pedagang ieu teu mibanda élmu nu luhung tur jembar ngeunaan bag-bagan agama.
Tapi maranéhna mibanda kapengkuhan nu weweg ngeunaan pentingna nyebarkeun Islam.
Di sagédéngeun éta, Islam ogé dibawa ku para tarékat atawa gerakan-gerakan tarékat nu jolna ti Asia kidul, kayaning India jeung nu séjénna.
Antukna Islam nu datang ka Indonésia ieu leuwih loba muatan tasawwufna batan muatan — sebut baé — hukum pikih.
Di hiji sisi, ku cara kieu mémang babari ditarima ku masarakat Indonésia, hususna masarakat Jawa.
Jadi tambah toléran kana prakték-prakték nu sabenerna mah geus aya waktu harita.
Di sagédéngeun ti éta, urang ogé ngarasakeun yén Islam nyanghareupan salain ti pasualan nu jolna ti luar, ogé pasualan ti jero Islam sorangan.
Ajaran Islam pacampur aduk jeung ajaran-ajaran nu sabenerna lain ti Islam, aya nu disebut bid’ah, khurofat, tahayyul, jeung sinkritisme.
Éta kabéh ku urang masih karasa nepi ka kiwari.
Aya hiji penulis nu nétélakeun, aya Islam santri, ogé aya Islam abangan.
Islam santri mungkin maksudna mah Islam anu to’at tur pengkuh, ogé aya Islam anu teu to’at.
Panggolongan Islam tadi ditempo tina jihat komitmen, ngarujuk kana surat Al-Asyr.
Aya anu iman wungkul tapi teu ngamalkeun.
Ogé aya anu iman tur ngamalkeunana tapi teu daria jeung mumul pikeun neuleuman Islam kalawan sapuratina.
Naon anu ditarima téh ngan éta sakitu-kituna, teu aya kamajuan naon-naon.
Aya deui jalma-jalma, anu ahir-ahir ieu neuleuman Islam, tapi mungguh maranéhna ngajadikeun Islam téh saukur keur maraban uteukna wungkul, atawa jadi paélmuan wungkul.
Mungkin saperti para oriéntalis lamun di Barat mah.
Kiwari di satengahing ummat Islam Indonésia rentul para orientalis-oriéntalis.
Jalma-jalma anu jembar tur euyeub ku paélmuan Islam, tapi maranéhna teu kagero ku sumanget Islam.
Islam minangka élmu, lain Islam minangka hiji prinsip hirup.
Aya deui jalma anu iman, ogé satékah polah diajar neuleuman jeung ngamalkeun ajaran Islam dina harti rukun Islam, tapi maranéhna teu mibanda sumanget pikeun ngada’wahkeun jeung nyebarkeun Islam.
Teu mibanda karep pikeun merjoangkeun Islam.
Padahal lamun urang neuleuman surat Al-Asyr, mangka urang baris manggihan yén muslim nu hadé mah nyaéta manéhna kudu iman, ngamalkeun, ngada’wahkeun, ngulik jeung neuleuman Islam kalawan daria tur mayeng.
Kitu pangolompokan rupa-rupa ummat Islam tina sisi komitménna kana Islam nu kaungel dina surat Al-Asyr.
Jadi Islam nu lengkep mah tangtu baé anu Aamanu, wa a’milushoolihat, wa tawa shau bil haq watawaa shaubil shob.
Di sagédéngeun ti éta, urang ogé manggihan golongan ummat Islam, jeung ieu mah jumlahna ogé kaasup nu loba, ti kalangan ummat Islam, anu mibanda panatisme kana Islam.
Lamun teu disebut Islam, bakal ngamuk jeung wani galungan, toh pati jiwa raga, tapi dirina sorangan teu ngamalkeun Islam.
Kiwari aya kacenderungan ummat Islam, maranéhna ngalaksanakeun syaréat Islam dina wates-wates rukun Islam wungkul.
Sholatna Alhamdulillah hadé, zakatna dicumponan, shaumna ogé tara belang-betong, atuh hajina dilaksanakeun bari leuwih ti sakali.
Tapi dina ngalaksanakeun ahlak Islam nu aya pakaitna, saperti jeung bisnis, rumah tangga, atawa papakéanana éta can Islami.
Konsép dina masarakat can Islami.
Maranéhna boga anggapan yén Islam téh saukur rukun Islam wungkul.
Padahal Islam mah mibanda rukun nu séjén-séjénna di luar anu lima, saperti: kajujuran, kadariaan, kaadilan, kapadulian sosial, disiplin, duduluran, kasantunan jeung sajumlah ahlakul karimah nu diajarkeun ku agama.
Rupa-rupa kaayaan ummat Islam nu aya di nagara urang.
Ditilik tina jihat perjoanganana, aya ummat Islam nu mibanda komitmen kana Islam jeung mibanda karep merjoangkeun Islam ngaliwatan jalur-jalur pulitik di luhur.
Golongan ieu meureun nu ngagabung ka partéy-partéy Islam.
Jadi, hayang merjoangkeun Islam ngaliwatan pangwangunan sistem, nyaéta aya aturan katut undang-undang nu Islami.
Saterusna posisina ogé kudu dieusi jeung dicepeng ku jalma-jalma Islam.
Tah, ieu ngarupa perjoangan-perjoangan pulitik.
Di sisi séjén, aya golongan anu mibanda léngkah usaha pikeun merjoangkeun Islam téh lain ti luhur tapi leukeun ngawangun nu ngaranna “moslem sociated”, atawa masarakat Islam.
Manéhna teu loba mikir, teu loba gawé pikeun kumaha, upamana cara ngatur undang-undang di luhur, ngatur kumaha carana posisi pulitik.
Maranéhna leuwih loba tur daria pikeun melak di handap, tuluy ngagedurkeun gerakan da’wah jeung pendidikan nu kiwari kawéntar minangka gerakan kultural.
Ieu sabenerna mangrupa gerakan Islam nu langsung jeung masarakat
Numutkeun pangalaman ogé, teu saeutik nagara, contona Spanyol, nagara anu kepala nagarana jelas ti Islam, kholifah, menteri-menterina ogé kabéhanana Islam, nu dilaksanakeunana ogé ajaran Islam, malah mungkin undang-undangna ogé Islam.
Nalika panguasana rungkad, rayatna ogé milu tumpur, teu Islami.
Kasang tukang pangna jadi kitu?
Sabab Islam teu ngabaju jadi agama masarakat, Islam teu ngabasis di ummat.
﻿Jalaran kitu, kudu aya kadariaan urang
Islam kudu ngabasis di rayat, nanceb kalawan weweg ngabénténg dina haté ummat.
Islam kudu jadi aqidah ummat.
Naon baé aturan nu aya di luhur, saha baé anu jadi pamingpinna, lamun ummat Islam nu aya di handapna konsékwén atawa pengkuh kana Islam, tinangtu moal parna balukarna.
Kakuatan Islam geus ngabasis dina haté rayat, dipikameumeuet ku rayat saperti di jaman Umar bin Khottob.
Malah jaman Khulafaur Rasyidin, komo di jaman Nabi SAW, Islam sumebar ka mana-mana minangka nu nulungan rayat.
Maranéhna nu nulungan rayat dina énggoning ngalawan panguasa Romawi atawa Persia.
Jadi, jalma-jalma Islam datang minangka pahlawan.
Jigana Islam nalika dibawa asup ka Spanyol mungkin Islam nu dibawa ku Abdurrahman Addakhil, dianggap minangka penjajah.
Sahingga rayat ningali ummat Islam téh minangka penjajah.
Ieu ceuk kuring mah kudu jadi bahan pamikiran urang saréréa kiwari.
Tarékahan sangkan Islam téh ngabasis jadi kakuatan rayat, mayoritas nu aya kiwari kudu tetep dipertahankeun ku cara dironjatkeun ku kualitas.
Jalaran kitu, gerakan pendidikan jeung da’wah kudu jadi perhatian utama para pamingpin Islam.
Kumaha narékahana sangkan ummat téh kabina, ma’mur, atikanana jadi hadé.
Ieu ngabutuhkeun katangguhan jeung kadariaan sakumna pihak salian ti dana jeung sabangsana.
Sok sanajan umat Islam minangka mayoritas padumuk Indonesia, tapi nepi ka kiwari acan bisa méré kelir nu matak ngagumbirakeun pikeun bangsa Indonésia dina enggoning nyorang lampahna.
Béda jeung nalika mangsa-mangsa saméméh merdéka.
Nalika umat Islam jadi panghareupna dina ngayonan penjajah.
Ieu kungsi dikedalkeun ku Ketua Umum PP Muhammadiyah Prof. Dr. Din Syamsudin, dina hiji acara paguneman di CIDES (Center for Information and Development Studies) Jakarta, ping 4 Oktober nu geus kaliwat.
“Upama teu ngayakeun tarékah nu daria, umat Islam jeung malahan bangsa Indonesia bisa jadi semah di nagrina sorangan,” saurna sakumaha nu dicutat ku hidayatullah.com.
Naon rupa nu dikedalkeun ku Din Syamsudin, tangtuna ogé iber nu ahéng.
Sok sanajan kitu, panétélaan bieu kudu terus-terusan digaurkeun ka sakumna umat Islam, katohyan di nagri nu kamerdékaanana diperjoangkeun ku jiwa-raga umat Islam ieu.
Umat Islam kiwari justru condong jadi sémah, lain pangeusi imah.
Cicirénna, umat Islam masih kadéséhkeun (termarginalkan) dina rupa-rupa isu kabangsaan jeung kanagaraan, utamana dina kasus idiologi nagara.
Antukna, kahirupan sosial, pulitik, ékonomi, budaya, tug nepi ka media massa katut dunya kaulinan, nu lumaku téh sistim nu jauh tina ajén-ajén Islam.
Leuwih ironis deui, jumlah umat Islam nu mibanda karep pikeun ngalarapkeun syaréat Islam, justru jadi minoritas.
Mayoritas umat justru ngarasa tingtrim ku sistim sekuler nu kiwari keur lumaku.
Umat Islam teu kudu rumahuh ku kaayaan nagara nu pajurawet, nagara pangkorupna kadua sadunya, pamaréntahan dikadalikeun ku kakuatan deungeun, jeung sabangsana.
Ieu balukar tina alatan nagara teu ngajadikeun Islam minangka idiologi nu jadi tatapakan sistim pamaréntahan, perundang-undangan, jeung tata kahirupan sapuratina di ieu nagri.
Sok sanajan kitu urang ogé kudu mibanda kasadaran, mayoritas umat Islam Indonesia masih kénéh digolongkeun “Muslim abangan”,“ Muslim KTP”, atawa sahanteuna “Muslim sekuler”.
Mayoritas umat di ieu nagri masih diancikan “kapribadian ganda” atawa double personality antara taat kana ajaran Islam jeung paham sekuler.
Maranéhna ibadah ritual saperti sholat, zakat, shaum, katut haji sacara Islam, éta ogé masih kénéh loba dicampuran ku perkara-perkara bid’ah, khurafat, jeung tahayul.
Tapi, nalika ngalaksanakeun kahirupan sosial pulitik (muamalah), maranéhna nampik ngajalankeun ajaran Islam, tur leuwih sugema pikeun milih hukum anu lain.
Sistim hukum urang malahan masih kénéh mangrupa warisan penjajah Walanda nu tangtuna ogé kacida pisan sekuler tur teu Islamina.
Anéhna, nalika aya tarékah pikeun nyangking hukum Islam dina KUHP, ngagedur isu “Islamisasi KUHP” jeung ngagedurkeun panampikan.
Kanyataan tadi mangrupa tantangan da’wah Islamiyah di ieu nagri.
Bisa disebutkeun, tarékah da’wah nu kudu dilakonan téh nyaéta “ngaislamkeun kaom Muslim”, ngeliran ku“ keliran Allah” sapuratina nepi ka ngawarna Islami.
Tarékah “ngaislamkeun kaom Muslim” ieu kungsi dilakukeun sababaraha abad nu katukang, ku hudangna“ gerakan kembali kepada Islam” nu kawéntar “gerakan pembaharuan Islam”, nu poko gerakanana nyaéta ngabalikeun deui umat Islam kana ajaran Islam nu murni tur sapuratina, kaasup ngabuburak tahayul, bid’ah, jeung khurofat.
Khurofat modern nu ku urang disanghareupan kiwari diantarana ajaran demokrasi Barat nu mernahkeun rahayat minangka golongan nu nangtukeun sistim jeung jihat pamarentahan nagara.
Sok sanajan kanyataanana, demokrasi téh saukur nerap nalika pemilu wungkul.
Rahayat saukur bisa nyarita sawates pemilu wungkul, éta ogé lolobana mah dikeliran ku aksi-aksi ngabodokeun saat pemilu jeung ngolo-ngolo saperti pulitik uang atawa money politics.
Saba’da pamaréntahan ngawujud, pon kitu deui parlemenna, rahayat teu bisa naon-naon saeutik ogé, salian ti aksi demonstrasi atawa némbongkeun kakuatan massa (people’s power).
Gerakan pembaharuan Islam ogé antukna mah pareum, “padam” sabab dituduh minangka fundamentalisme jeung ekstremisme, ogé alatan kakuatan“ Islam tradisional” (paham Islam sinkretis, pacampur jeung ajaran agama séjén atawa paham lainna) justru ngalawan.
Pikeun nyalametkeun umat Islam tina jungkrang karuksakan nu mingkin lega di ieu nagri, para ulama jeung inohong Islam sakuduna mah sabilulungan jeung sabeungkeutan ngamumulé akidah jeung moralitas umat, lain malah pahibut marebutkeun kakawasaan, atawa sibuk ngadeukeutan poros kakawasaan (ngadeukeutan pajabat) pikeun nyumponan kapentingan pribadi katut golonganana.
Tengetan baé kumaha tarékah sajumlah “ulama”, nalika rék prungna Pemilihan Gupernur Jabar 2008, geus ngumpul tur ngalakukeun aksi silih dukung.
Nu kitu mah lain wanda ulama!
Ulama mah sakuduna mihak ka umat wungkul, teu némbongkeun dukungan ka hiji calon pamingpin.
Saur Imam Al-Ghazali, ulama nu ngadeukeutan panguasa, mah nyaéta ulama goréng patut!
Atawa ku urang bisa ditétélakeun, ulama modél kitu mah ulama nu geus tumpur kaulamaanana.
Ciri atawa karakter utama ulama mah nyaéta nu ngawaris para nabi, nu saukur sieun ku Alloh, bari mihak kana bebeneran (Islam), lain kalibet dina aksi dukung dukungan atawa silih jagokeun.
Urang miharep tumuwuhna “kasadaran kolektif” di kalangan umat Islam ngeunaan harepan hadé di ieu nagri ogé harepan Islam.
“Kasadaran kolektif” ieu kudu dimimitian ti para pamingpin umat, saperti ulama jeung pingpinan ormas Islam atawa lembaga-lembaga kaislaman.
Urang merlukeun figur ulama jeung pamingpin umat nu saukur sieun tur inggis ku Alloh, saukur ngaheulakeun kapentingan kajayaan Islam katut kaum Muslimin.
Urang ogé butuh pamingpin nagara nu siap pikeun nanjeurkeun ajaran Islam di ieu nagri.
Parpol-parpol nu asasna Islam, atawa nu ngaku ngabasis massa umat Islam, mibanda tanggung jawab nu gedé pikeun nyitak kader pamingpin nagara nu mibanda pancen kana Islam.
Indonesia ieu imah umat Islam Indonesia.
Sakuduna mah umat Islam sorangan nu ngatur ieu nagri ku aturan jeung hambalan ajaran agamana.
Koncina nyaéta ngahudangkeun pamingpin atawa pajabat nu kaffah pamahaman jeung pangamalan kaislamanna.
Tapi, kiwari umat Islam katingalina jadi semah di imahna sorangan, nu diatur ku deungeun.
Sahanteuna dicampuran ku kakuatan deungeun nu mawa misi ngajauhkeun Islam ti umatna, malahan satékah polah mareuman cahaya Islam di nagri Muslim panggedéna di sakuliah dunya.
Dina hirup kumbuh sapopoé, pék tapakuran, naha kahirupan masarakat urang mintonkeun masarakat Islam?
Tingali mal-mal atawa puseur tempat balanja, naha geus mintonkeun minangka kahirupan Islami?
Lenyepan acara-acara tivi jeung radio, naha karasa kahirupan nu Islami?
Pék baca koran atawa media massa, apan éta kalolobaanana mintonkeun kahirupan sekulér jeung budaya Barat nu jauh tina ajén-ajén Islam?
Ulama jeung ormas Islam kudu bagerak gancang tur révolusioner pikeun ngarobah kaayaan saperti kitu!
Dina ayat-ayat awal Quran Surat Al-Baqoroh (1-8), Alloh SWT maparin gambaran yén dina kahirupan di dunya téh aya tilu golongan manusa anu nangtukeun sikepna kana bebeneran, nyaéta mumin, kafir, jeung munapék.
Golongan kahiji diécéskeun dina tilu ayat (ayat 3, 4 jeung 5), golongan kadua dijelaskeun dina dua ayat (ayat 6 jeung 7), jeung golongan katilu diécéskeun dina tilu welas ayat (ayat 8 nepika 20).
Masih loba deui ayat-ayat dina Al-Quran anu ngécéskeun ngeunaan ciri-ciri tilu golongan manusa kasebut.
Jalma munapék nyaéta jalma nu nyoba-nyoba nyumputkeun kakafiranana.
Maranéhna pura-pura iman, batinna kafir, tapi sacara lahiriyah maranéhna mintonkeun kaimanan.
Kalintang pentingna urang apal kana ayana golongan munapék ieu, demi maranéhna bisa jadi jalma anu leuwih gedé bahayana batan golongan kafir.
Disangka saperti jalma nu deuheus atawa batur saperjuangan, padahal maranéhna satékah polah nubles ti jero.
Dina ngayonan maranéhna jelas leuwih hésé, demi maranéhna dina pameunteun umat Islam awam masih dianggap mumin, padahal leuwih rongkah bahayana upama dibanding jeung jalma nu bruk-brak ngaku kapir.
Kalintang rongkah bahaya jalma munapék anu aya di sabudereun urang, dugika Alloh maparin pangéling leuwih lega dibanding nalika ngajelaskeun ciri jalma mumin atawa kafir.
Kalintang héséna urang pikeun nganyahokeun kana ayana golongan munapék demi kabisa manusa mah ukur dina hambalan anu johir, nembrak saperti ucapan, sikep jeung laku lampahna.
Sedengkeun kana perkara anu nyangkaruk dina haté urang hamo bisa nyaho sok sanajan urang leuwih deuheus hubunganana jeung manéhna.
Jalaran kawatesna manusa, nya Alloh SWT kalayan sifat Rohman katut Rohim-Na ngajelaskeun ka urang ciri-ciri jalma munapék, sangkan urang bisa ngamahamkeun tur ati-ati ka maranéhna.
Dina ieu ayat ditegeskeun yén golongan munapék mah teu segan-segan pikeun ngaku iman sok sanajan haténa jauh patojaiyah jeung anu diomongkeunna.
Munapék éta kabagi kana dua hambalan, nyaéta munapék dina akidah jeung muamalah.
Munapék dina akidah kagolongkeun munapék gerot, nu ngajadikeun hiji jalma geus kaluar tina beungkeutan Islam (kafir) ku pura-pura iman, nyebutkeun ku sungutna mumin padahal haténa kafir.
Sedengkeun munapék muamalah mah digolongkeun kana munapék leutik anu teu matak ngagugurkeun akidah tapi kaasup kana dosa badag.
Hakékatna jalma anu paling sangsara hirupna di dunya jeung di akhérat éta golongan jalma munapék, sabab maranéhna mibanda dua kapribadian.
Dina pameunteun jalma iman maranéhna saolah-olah mumin, di golongan kapir maranéhna dianggap dulurna.
Dua sikep atawa kapribadian ieu ngarupakeun ciri kahiji golongan munapék anu ku Alloh disaurkeun.
Sedeng ciri kadua tiasa diaos dina QS 2: 9.
Ku sikep midua ieu maranéhna ngamaksud rék nipu Alloh jeung jalma nu ariman.
Ieu ayat nuduhkeun kacida pisan bodo jeung ceuleupeungna pola pikir maranéhna, naha mungkin bisa nipu Alloh?
Upama jeung sasama mahluk atawa jalma mumin masih dimungkinkeun bisa ditipu jeung dibobodo, tapi Alloh Anu Maha Uninga malah rék ditipu ogé.
Ieu sarua jeung nipu diri sorangan.
Kacida ceuleupeungna sikep golongan munapék.
Dina ayat séjén, nyaéta surat Muhammad ayat 30, Alloh maparin jangji ka jalma nu ariman pikeun ngabokérkeun kamunapékan jalma munapék.
Dina ayat di luhur (QS. Muhammad: 30) diisaratkeun yén jalma munapék mah sering ngedalkeun ucapan anu genah kana manah tur tiis kana ceuli anu eusina ngandung maksud jahat nu ngarugikeun perjoangan Rosululloh SAW.
Nya Alloh mukakeun rusiah maranéhna anu buruk tadi.
Ciri-ciri maranéhna bisa ditempo diantarana tina pameunteu beungeut jeung lésan nu heurasna.
Pon kitu deui dina ayat séjénna Alloh nembrakeun kamunapékan jalma-jalma munapék, sakumaha anu kaunggel dina Surat Al-Munafiqun: 1.
Alloh midangkeun ciri golongan jalma munapék ieu dina énggoning nyalametkeun jalma nu ariman, demi upama teu aya pituduh ti Mantenna urang bakal hésé pikeun nganyahokeun kaayaan jalma munapék tadi.
Maranéhna ngahalalkeun sagala cara, bisa pura-pura ibadah saperti anu dilakukeun ku urang.
Facebook (pésbuk) mingkin némbongkeun kayahudianna.
Kitu réaksi spontan kuring, nalika maca iber aya lomba pikeun ngagambar kartun Nabi Muhammad dina situs Facebook (FB).
Kaom Muslim anu ngagunakeun Facebook ogé sarua nyieun group tandingan “Against Everybody Draw Mohammad Day”, pikeun neken Facebook sangkan nutup rohangan group nu dijieun ku si Norris.
Golongan Muslim kiwari geus ngumpulkeun pangrojong nu lobana 60.000 anggota.
Golongan-golongan leutik séjénna ogé nungtut sangkan ngaboikot Facebook minangka protés kana dipublikasikeunna rohangan Draw Mohammad Day.
Facebook dijieun ku hiji Yahudi-Amerika, Mark Zuckerberg, tur dipidangkeun ping 4 Februari 2004.
Umat Islam ogé kungsi kekerot nahan amarah sabab FB kungsi nutup sajumlah akun Facebook, di antarana mah nyaéta grup Cyber Jihad Community.
Facebook éta aya dina jajaran nu pangpunjulna tina daftar situs nu paling kawéntar di dunya.
Data nu dirilis ku Comscore nétélakeun, situs “jejaring sosial” (social networking) ieu ngabetot teu kurang ti 115 yuta manusa nu nga-aksés dina saban bulanna.
Malahan, dina bulan Novémber 2008 mah FB geus bisa ngabetot 200 yuta pangunjung ti sakuliah dunya.
Anu ngagunakeunna, leuwih ti 70 peresénna mah aya di luar Amérika Serikat.
New York Times nyebutkeun Indonésia, Republik Céko, jeung Italia minangka contona.
Situs pemeringkat web, Alexa, nempatkeun FB dina posisi nu pangluhurna (anu paling sering diaksés) ku para pangguna internét di Indonésia.
Ceuk Alexa, Indonésia mangrupa puseur pangunjung nu panglobana ka-5 pikeun FB saba’da AS, Inggris, Prancis, jeung Italia.
FB bisa mawa mangpaat nu kawilang hadé pikeun digunakeun jadi lahan silaturahim, kaasup néangan babaturan boh nu heubeul atawa nu anyar di sakuliah dunya.
Namung, umat Islam ogé kudu ati-ati kana “hidden agenda” (agénda nu nyamuni) tina FB, nyaéta mareuman kréativitas mikir, kréativitas nulis jeung ngabiasakeun atawa ngabudayakeun“ lagho” (heureuy), “lahwun”, narsisme (riya), jeung“ la’ibun” (kaulinan).
Muslim nu hadé, saur Nabi SAW mah diantarana, nyaéta anu teu ngalampahkeun gawé-gawé anu kurang penting atawa anu kurang mangpaatna.
Situs Daily Mail (dailymail.co.uk) kungsi midangkeun hiji tulisan nu aya pakaitna jeung pangaruh goréng tina FB pikeun kaséhatan, utamana kaséhatan méntal.
Dina artikel “How using Facebook could raise your risk of cancer” di Mail Online disebutkeun, situs jejaring sosial saperti Facebook éta ngabalukarkeun risiko nu gedé pikeun kaséhatan.
Ditegeskeun, nyandu FB bisa nyababkeun lemahna ‘kekebalan’ badan, nurunkeun tingkat hormon, jeung fungsi urat nadi, ogé ngaruksak panampilan mental (impair mental performance).
Leuwih jauhna, kacanduan FB ogé bisa ngaronjatkeun risiko katerap masalah kasehatan, saperti kanker, stroke, panyakit jantung, pikun!
Kiwari kagiatan Facebooker mingkin mahabu.
Maranéhna jaradi “Jupe” wancahan tina“ Jurig Pesbuk”.
Kuduna mah, umat Islam nu boga kamampuh, gura-giru nyieun tandingan pikeun éta situs FB, lain saukur ngancam atawa nu ngagunakeunna wungkul.
Tah ieu mah artina ginding tapi hasil tina maké harta batur atawa meunang nganjuk ngahutang.
Upama aya jalma atawa nagara anu laku lampahna resep ngaginding tina hasil unjam injeum tah nu kitu téh disebutna kahieuman bangkong atawa ginding kekempis.
Laku lampah sawatara pajabat di urang kamari dikritik ku Ketua KPK, Busyro Muqoddas.
Saur inyana para anggota DPR téh resep hirup dina kaméwahan atawa ngumbar budaya hédonis, kayaning ngukut mobil, imah, apartemén megah nu hargana miliaran.
Padahal maranéhna téh digajih ku nagara anu hutangna salaput hulu.
Tah gindingna para pajabat anu hédonis téh bisa disebutkeun kahieuman bangkong atawa ginding kekempis.
Total hutang Indonésia nepi ka bulan ieu (Desémber 2011) nepi ka Rp. 1.768 triliun atawa aya kanaékan Rp. 13.3 triliun dibandingkeun taun saméméhna.
Nérékélna ieu hutang téh disababkeun ku pergerakan nilai tukar rupiah tina mata uang asing pikeun injeuman luar negeri.
Saur Diréktur Jéndral Pengelolaan Utang, Rahmat Waluyanto ampir 45 persén hutang Indonésia dina wangun valuta asing.
Nepi ka bulan ieu, hutang Indonésia téh aya pinjaman dalam dan luar negeri anu gedéna Rp. 605 triliyun (34%) jeung surat berharga negara anu gedéna Rp. 1.163 triliun (66%).
Nagara nu méré hutang panggedéna nyaéta Jepang anu gedéna US$ 30,9 miliar, Prancis US$ 2,77 miliar jeung Jérman US$ 2,5 miliar.
Ari hutang multilateral panggadéna dibikeun ku Bank Pembangunan Asia, Bank Dunia jeung Bank Pembangunan Islam kalayan total jéndral nepi ka US$ 22,43 miliar.
Kusabab urang mah teu apal malah teu kasawang-sawang acan kumaha réngkolna duit miliaran dollar atawa rébuan triliyun téh, nya cindekna mah hutang Indonésia téh salaput hulu wéh.
Naha bet teu apal da mémang henteu kungsi ngasaan.
Urang mah salaku rahayat leutik, henteu apal dikamanakeun jeung dipaké naon duit nu sakitu lobana téh.
Sabab da ari rahayat mah angger hirup dina kasusahan jeung kakurangan.
Nu nganggur angger teu meunang lapak gawé, nu digawé gé angger lolobana mah aya dina sahandapeun Upah Minimun Kota / Kabupatén.
Ti taun ka taun hutang nagara urang téh lain beuki ngurangan tapi beuki nambahan.
Komo dina taun 1998 nalika krisis ékonomi, hutang Indonésia ngalipet 10 kali alatan nérékélna harga dollar.
Matak ulah anéh upama pamaréntah urang henteu bisa tanggah ningalikeun beungeut ka nagara séjén kusabab katalian ku hutang.
Atawa nagara urang henteu bisa nolak kana impor film Amérika kusabab kahutangan budi.
Saur salah sawios ulama, gedéna hutang keur hiji jalma atawa nagara bisa jadi ujian atawa adzab (siksaan).
Urang hariwang naon anu kiwari tumiba ka nagara urang téh minangka adzab ti Alloh SWT kusabab ieu bangsa geus jauh tina syariah tur para pamingpinna geus jadi jalma-jalma anu muthrofin, nyaéta jalma-jalma anu hirup dina kaméwahan atawa hédonis téa.
Ari sakuduna mah para pamingpin urang téh hirupna kudu sederhana ulah kawas nu kahieuman bangkong sabab apanan bahrutengna ogé sawaréhna hasil unjam-injeum ti nagara deungeun.
Muhammad Nazaruddin kiwari jadi sabiwir hiji.
Unggal poé ngaranna jadi jejer carita koran jeung televisi.
Nazaruddin ayeuna dilandi ku masarakat jadi nyasaruddin, kusabab abur-aburan ka mancanagara bareng jeung pamajikanana, Nénéng Sri Wahyuni.
Ku KPK inyana dijadikeun tersangka kasus korupsi.
Nazaruddin disangka kajiret kasus suap ka Sekretaris Kemenpora, Wafid Muharam dina pangwangunan Wisma Atlet SEA Games XXIVI di Palémbang.
Manéhna ogé disangka kungsi mikeun duit anu gedéna 120 ribu dolar Singapura ka Sekjen MK Janedjri M Gaffar.
Saméméh katohyan curalingna, Muhammad Nazaruddin téh minangka inohong sentral di Partéy Biru jieunan SBY nu nyangking kalungguhan salaku Bendahara Umum Partéy Démokrat.
Saméméh asup ka dunya pulitik inyana geus ancrub dina dunya bisnis nu ceuyah ku duit.
Unggal jalma hayang ngadeukeutan manéhna.
Geus jadi kabiasaan dina ngajalankeun bisnisna Nazaruddin sok sering ngajual ngaran Ketua Partéy Démokrat, Anas Urbaningrum jeung Ketua Déwan Pembinana nyaéta SBY.
Nazaruddin paham yén ku ngajual éta dua ngaran bisnisna lungsur langsar taya hahalang.
Dina waktu opat taun nyangking jabatan, Nazaruddin geus meunang proyék pamaréntah nu gedéna 1.3 trilyun.
Komisi Pemberantasan Korupsi, Kepolisian Republik Indonésia, jeung Badan Pemeriksa Keuangan kiwari keur nalungtik ténder proyék nu nyurigakeun.
Kiwari KPK masih ngusut kalibetna Nazaruddin dina kasus suap proyék wisma atlet SEA Games, Palémbang.
Kepolisian ogé keur gusut dugaan korupsi dina proyék pengadaan sarana peningkatan mutu pendidikan di Kementerian Pendidikan Nasional.
Anapon Badan Pemeriksa Keuangan neruskeun panalungtikan kana proyék pengadaan alat peraga pendidikan di Kementerian Keséhatan.
Proyék nu ngabogaan ajén jumbo diantarana nu dimeunangkeun ku PT Mahkota Negara di Kementerian Keséhatan.
Perusahaan nu diadegkeun ku Nazaruddin bareng jeung barayana, M. Nasir, meunangkeun proyék pengadaan alat bantu belajar-mengajar pendidikan dokter / dokter spesialis di 17 rumah sakit pendidikan jeung rumah sakit rujukan.
Kontrak proyék dina 2009 teh nilaina Rp 492,98 miliar.
Terus, dina taun 2010, jalma-jalma nu dipercaya ku Nazar disangka maké PT Buana Ramosari Gemilang pikeun ngiluan ténder pengadaan alat bantu nu sarua di Kementerian Kesehatan.
PT Buana, nu nempatan rohang kantor jeung perusahaan séjén di hiji ruko, meunang ténder nu nilaina Rp 417 miliar.
PT Buana ngéléhkeun parusahaan kelas kakap PT Kimia Farma Trading & Distribution.
Tapi sanggeus katohyan kasus riswah jeung suap tur dijadikeun buronan ku KPK Nazaruddin téh kiwari mah keuna ku paribasa Sunda kawas heulang pateuh jangjang.
Jalma nu baheula diandelkeun tur jadi pananggeuhan téh ayeuna mah entong boroning nulungan dalah ieu mah kalang milu ngadedetkeun.
Keuna kana paribasa Indonesia ‘sudah jatuh tertimpa tangga’.
Teu kurang-kurang pan manehna dilaporkeun ka pulisi ku Anas Urbaningrum jeung babaturanana kalawan tuduhan pencemaran nama baik.
Padahal Nazaruddin téh kaasup salah saurang nu milu ngabiayaan Anas nalika nyalonkeun jadi Ketua Umum Partéy Démokrat.
Kawas heulang pateuh jangjang kiwari Nazaruddin jeung nu jadi pamajikanana apruk-aprukan nyumput di nagri deungeun pikeun nyingkahan pangbérokan nu geus disayagikeun ku Komisi Pemberantasan Korupsi.
Kitu di dunya, komo deui engké mah di ahérat, sakabéh jalma nu deukeut nalika di dunya baris nyaringkahan tur lumpat ti urang.
Nu baris nulungan mah estuning ngan amal sholeh urang wungku.
Ésai “Ngawur Kasintu” karya Ki Édas anu dimuat di Majalah Bina Da’wah taun 2007, kapeunteun minangka karya ésai pinunjul citak basa Sunda.
Déwan juri anu meunteun sakabéh ésai diwengku ku Abdullah Mustappa, Hawé setiawan, jeung Tedi Muhtadin.
Nurutkeun Déwan Juri, ésai karya Ki Édas geus némbongkeun kapunjulan dina lebah ngolah jeung ngahirupkeun deui paribasa jeung babasan Sunda anu geus ampir paéh.
Iwal ti éta, ieu penulis nu ngaran aslina Dudu Abdullah ogé bisa ngaracik syi’ar Islam ngaliwatan budaya Sunda.
Ku kituna, Ki Édas dilélér piagam jeung hadiah duit Rp 2 juta ku LBSS (Lembaga Basa jeung Sastra Sunda) jeung Dinas Kebudayaan dan Pariwisata (Disbudpar) Propinsi Jawa Barat.
Demi juara kahijina diraéh ku Iip D Yahya, anu nulis ésai “Pamiangan” (dimuat di KSM Galura), kalayan dilélér piagam jeung hadiah duit Rp 2,5 juta.
Juara katilu diraéh ku Cécé Hidayat, anu nulis “Pamali jeung Sanget” (dimuat di Majalah Cupumanik), kalayan dilélér piagam jeung hadiah duit Rp 1,5 juta.
Acara pamasrahan hadiah lumangsung di Musieum Sribaduga, Jl. BKR, Bandung (8 / 11 / 08).
LBSS ogé ngalélér penulis ésai pangpunjulna anu dimuat dina sakur média citak sapanjang taun 2006.
Anu kapilih téh diantarana pinunjul kahiji ésai “Nasib Roman Sunda Ngepop” karya Atép Kurnia (dimuat di Majalah Seni Budaya), pinunjul kadua ésai“ Cai Buruk Milu Mijah” karya Dhipa Galuh Purba (dimuat di KSM Galura), jeung pinunjul katilu ésai “Dalang Dumang” karya Djasépudin (dimuat di Majalah Manglé).
Piagam jeung hadiahna sarua jeung para pinunjul penulis ésai taun 2007.
Dina widang karya sajak, déwan juri anu diwengku ku Wahyu Wibisana, Dedi Windiagiri, jeung Dian Héndrayana, mutuskeun sajak “Ngaji Diri” karya Rizal Sabda (dimuat di KSM Galura) minangka pinunjul kahiji sapanjang taun 2006.
Disusul ku sajak “Senén Pasosoré” karya Rosyd E. Abby (dimuat di KSM Galura), jeung sajak“ Béja ti Kalakay” Karya Sarabunis Mubarok (Dimuat dina Majalah Manglé) minangka pinunjul kadua jeung katilu.
Demi sajak-sajak pinunjul sapanjang taun 2007, déwan juri mutuskeun sajak “Sanggeus kapalidkeun Angin” karya Nazaruddin Azhar (dimuat di Khazanah Pikiran Rakyat) minangka pinunjul kahiji.
Ari pinunjul kadua jeung katiluna nyaéta “Eunteung Diri” karya Tiwi Sonia (dimuat di Majalah Manglé) jeung sajak“ Layung Surup di Cisadaan” Karya Darpan (dimuat di Majalah Cupumanik).
Karya-karya mangrupa carita pondok (carpon) ogé kaasup anu dilélér hadiah sastra LBSS.
Demi déwan jurina diwengku ku Dadan Sutisna, Tatang Sumarsono, jeung Cécép Burdansyah.
Carpon “Ciricit Beurit” karya Toni Lesmana (dimuat di Majalah Cupumanik) kapilih minangka carpon pinunjul kahiji sapanjang taun 2006.
Disusul ku carpon “Londok” karya Hérmawan Aksan (dimuat di Majalah Manglé) jeung“ Wilujeng Angkat” karya Étti R.S. (dimuat di Majalah Manglé) minangka pinunjul kadua jeung katilu.
Dina sapanjang taun 2007, déwan juri mutuskeun carpon “Si Sipus” karya Déni Ahmad Fajar (dimuat di“ Khazanah” Pikiran Rakyat) minangka pinunjul kahiji.
Ari pinunjul kadua jeung katiluna nyaéta “Kembang Keretas” karya Ai Koraliati (dimuat di Majalah Manglé) jeung“ Jajap nu Mulang” karya H. Usép Romli (dimuat di Majalah Manglé).
Saban taun, LBSS (Lembaga Basa jeung Sastra Sunda) ngalélér hadiah ka para pangarang sajak, carpon, jeung ésai anu tulisanana geus dimuat dina média massa citak.
Dua taun katukang (2006), LBSS ngalélér hadiah sastra keur pangarang anu nulis sapanjang taun 2004-2005.
Jadi, sigana mah LBSS ngabiasakeun ngalélérna saban dua taun sakali, dirapélkeun.
Demi téknisna, LBSS ngabentuk tim juri pikeun meunteun sajak, carpon, jeung ésai anu dimuat di média massa sapanjang taun anu ditangtukeun.
Sakur média massa basa Sunda jeung anu nyayagikeun tulisan maké basa Sunda, boga hak diajén ku LBSS.
Katampi ti Aisyah RA, Kanjeng Nabi ngadawuh: Lamun hiji istri ngainfaqkeun sabahagian tina dahareun anu aya di imah, bari teu ngaganggu jatah anu di imah nya pikeun éta istri meunang ganjaran naon anu diinfaqkeun sarta pikeun salakina ogé meunang ganjaran lantaran ngusahakeunna jeung pikeun anu nyimpen ogé saperti kitu, teu ngurangan ganjaran saeutik ogé diantara maranéhna.
Hiji waktu Aisyah RA kadongkapan hiji indung anu mawa dua budak, anu hiji dipangku anu hiji deui ditungtun bari katingali tiluanna téh lapar.
Ku Aisyah dipaparin korma hiji séwang.
Nalika korma ditarima ku dua budakna, langsung dihuapkeun lantaran lapar pisan sedengkeun indungna mah teu waka ngahuap tapi neuteup budakna nu keur dahar korma.
Réngsé dahar korma, dua budakna tadi masih kénéh lapar bari melong kana korma anu keur dicekel ku indungna.
Anu jadi indung surti sarta korma anu rék dihuapkeun ku nu jadi indungna téh dibagi dua dibikeun ka budakna.
Aisyah maparin korma teu wawartos heula ka kanjeng Nabi lantaran nuju di luar.
Nalika sumping kanjeng Nabi, Aisyah ngalalakonkeun éta kajadian.
Rosulullóh SAW nimbalan: “Alloh ngaharamkeun éta indung abus ka naraka sarta wajib abus ka Surga”.
Dina hadits tadi kanjeng Nabi ngajéntrékeun lamun hiji pamajikan ngainfaqkeun sabahagian hartana anu mangrupa dahareun, duit jeung sajabana bari teu ngaganggu kana jatah kulawargana nu aya di imah, nya Alloh bakal maparin dua ganjaran.
Ganjaran kahiji, ka pamajikanna anu nginfaqkeun jeung kadua, ka salakina anu ngusahakeunana.
Sangkan kagiatan infaq teu ngaganggu laki rabi disarankeun: aya babadamian ti anggalna, infaq silang jeung ngabagi nafaqah ti salaki.
Aya babadamian ti anggalnya nyaéta saperti lamun rék infaq atawa shodaqoh anu jumlahna sapuluh rébu ka handap teu kudu maké izin ti salaki tapi lamun ti sapuluh rébu ka luhur kudu aya panuju ti salaki.
Infaq silang, nyaéta pikeun ngajaga hubungan hadé antara indung bapa urang jeung mitoha, lamun rék infaq kudu disilang.
Lamun anu jadi salakina rék méré ka indung bapana, nya anu mikeunna anu jadi pamajikanna.
Pon kitu deui lamun anu jadi pamajikan rék méré ka indungna nya anu mikeunna téh nu jadi salakina.
Supaya meunang peunteun minantu bageur.
Nafaqah anu dibikeun ku salaki ka nu jadi pamajikan minimal kudu dibagi tilu gumluk, nyaéta keur nedunan pangabutuh kulawarga, infaqkeuneun keur anu jadi kolot atawa baraya anu butuh jeung keur tabungan pikeun kaperluan kahareup bisi aya pangabutuh ngadadak nepi ka urang bisa nyingkahan anjuk ngahutang.
Ditilik tina jihat kaimaan urang, tinangtu urang yakin yén sagala rupi anu disaurkeun Alloh téh mutlak benerna.
Urang dipahing pikeun ngahamhamkeun naon rupi dawuhan Alloh SWT.
Satemenna jalma-jalma anu ariman ka Alloh katut Rosul-Na saeutik ogé teu aya kahamham pikeun maranéhna kana naon-naon anu dawuhan Alloh katut Rosul-Na.
Loba pisan ayat-ayat anu didawuhkeun Alloh, ogé disaurkeun deui ku Rosululloh: saukur Islam wungkul agama anu bener mah, salian ti Islam lain agama jeung kaasup kayakinan anu sasab.
Sakabéh ajaran jeung kayakinan anu patojaiyah jeung Islam nyaéta ajaran anu salah tur sasab.
Ieu kudu diyakinan ku urang minangka jalma mumin lamun aya jalma anu umaku yén dirina muslim tapi manéhna teu mibanda kayakinan saperti tadi mangka geus gugur kaislamanana.
Saban poé, urang hayoh baé dibébénjokeun ku tarékah jalma-jalma kafir anu satékah polah méngparkeun prinsif kaimanan urang.
Boh ngaliwatan liberalisme, sékularisme, pluralisme nu nyasabkeun aqidahna ummat Islam.
Dina conto logika anu basajan, kuring boga babaturan ngaranna téh Hasan.
Manéhna getol ka pangajian.
Dina hiji waktu, manéhna teu katempo di pangajian, tuluy ku kuring ditanyakeun; “Kamana Hasan?”
Babaturanana ngawalon, “Hasan keur di Surabaya, ngalongok kolotna, gering,” pokna.
Babaturanna anu saurang deui nétélakeun, “Hasan mah keur di Jakarta, tadi isuk-isuk ngobrol jeung kuring,” pokna.
Anu saurang deui mah nyebutkeun, “Hasan mah keur di Garut, kawin,” pokna.
Tina tilu béja tadi, teu mungkin kabéhanana bener.
Hiji jalma teu bisa ngalakonan tilu pagawéan anu béda-béda dina waktu anu sarua.
Anu mungkin mah kabéhanana salah.
Sasatna mah Hasan téh aya di Bandung, keur saré di imahna.
Jadi, béja ngeunaan Hasan téh kabéhanana salah, éta perkara anu mungkin.
Teu mungkin kabéhanana bener.
Anu mungkin mah kabéhanana salah, atawa mungkin baé salahsahijina bener.
Misalna Hasan téh bener-bener keur kawin di Garut, mangka béja-béja anu séjénna ngeunaan Hasan téh tangtu salah.
Nalika urang ngayakinkeun yén Islam téh ajaran anu bener, mangka sakabéh ajaran anu patojaiyah jeung Islam tangtu sasab jeung salah.
Jalaran kitu, kuring wajib nétélakeun ka sakumna ummat Islam, teu aya deui agama salian ti Islam.
Moal aya anu bisa ngaganggu kana kayakinan kuring.
Leuwih hadé ngababatang jadi bangké, batan kudu ngarobah kayakinan kuring, anu kudu meunang panangtayungan ti nagara.
Sakabéh agama ngajarkeun kahadéan.
Islam ngajarkeun sangkan urang babakti ka indung jeung bapa.
Ngan lamun milih Islam mah beurat, datang bulan puasa kudu puasa sabulan campleng, boga duit kudu haji ka Makkah, keur resep-resep ulin ngadéngé adzan, kudu sholat, keur tibra saré subuh-subuh kudu hudang.
Hadé agama Islam téh ngan beurat.
Urang kudu nancebkeun kayakinan ka sakumna ummat Islam, sangkan ulah kabéngbat ku sétan-sétan sangkan ninggalkeun kayakinanana.
Saban anu ngajak ummat Islam pikeun ninggalkeun kayakinanana, éta téh jelas Iblis.
Sakur Iblis tangtu ngajak manusa mumin pikeun ninggalkeun kayakinan ka Alloh SWT.
Ngan iblis wungkul nu bakal ngagiring manusa mumin, sangkan kaluar tina jalan anu dipikaridlo Alloh SWT.
Sakabéh kayakinan, naon baé ngaranna numutkeun kayakinan urang Islam, agama mah ngan Islam.
Lamun aya anu umaku yén maranéhna ngagem agama anu sanés, éta hak maranéhna pikeun ngagem agama.
Urang kudu ngajénan kana hak maranéhna.
Piraku jalma anu hayang sasab kudu dicaram jeung dihalang-halang ku urang.
Urang kudu ngajénan kana kahayang maranéhna.
Tah, ieu anu disebut toléransi téh.
Urang kudu ngajénan kana kahayang saban jalma pikeun kafir ka Alloh.
Alloh ogé teu maksa ka saban jalma pikeun iman ka Mantenna.
Alloh teu butuh kana kaimanan manusa, ogé teu rugi ku kakafiran manusa.
Sanajan kitu, urang tetep wajib ngajaga jeung ngabéla kayakinan jeung agama Islam tina kokotor jeung panghalangna jalma-jalma nu rék ngotoran aqidah jeung kayakinan ummat Islam.
Urang salaku ummat mumin, wajib mertahankeun aqidah ummat Islam sakaligus ngada’wahan jalma-jalma kafir.
Ngélingan maranéhna yén maranéhna téh sasab.
Lamun maranéhna boga karep hayang nuturkeun kayakinan urang, éta hak maranéhna.
Lamun aya jalma anu umaku iman ka Alloh tapi kacintana ka Alloh masih bisa diéléhkeun ku kacinta ka salian ti Alloh, mangka éta jalma keur boga masalah jeung kaimananana.
Jadi konsékwénsi tina kaimanan anu ngancik dina diri urang, bakal nganteurkeun urang pikeun tetep mikacinta ka Alloh jeung mikangéwa sagala rupa anu dipingéwa ku Alloh.
Pamohalan hiji jalma anu umaku yén dirina téh bener-bener mikacinta Alloh katut Rosul-Na, dina waktu anu sarua mikacinta ka jalma atawa naon baé anu dipikangéwa ku Alloh.
Sacara aqidah, kuring pamohalan mikacinta ka jalma-jalma anu dibenduan ku Alloh, paling mungkin ogé mikacinta kamanusaanana, ngajénan kana hakna pikeun hirup salaku manusa jeung hirup salaku urang kafir.
Urang wajib nyiptakeun katingtriman babarengan jeung maranéhna, ngahargaan, ngabantu jeung ngajénan kana hak tur kayakinan maranéhna.
Aya urang kafir zimmi gering, kawajiban urang pikeun ngalongokna.
Nalika urang kafir meunang musibah, geuwat bantuan, ulah ningali heula KTP-na, urang nulungan sacara kamanusaanana.
Tapi lamun geus asup kana wewengkon aqidah, mangka urang teu bisa toléransi.
Urang wajib mertahankeun ogé ngélingan ka maranéhna yén agama anu diagem ku maranéhna téh salah jeung sasab.
Lamun teu bisa, mangka saur Rosul mending kénéh cicing.
Islam teu ngajarkeun ka urang pikeun mibanda sikep munapék.